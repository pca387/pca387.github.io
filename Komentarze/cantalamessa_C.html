<!DOCTYPE html PUBLIC "-//W3C//DTD HTML 4.01 Transitional//EN">
<html>
<head>
<meta http-equiv="Content-Type" content="text/html; charset=iso-8859-2">
<meta name="generator" content="NoteTab Pro">
<title>Raniero Cantalamessa, Przechodzi Jezus z Nazaretu. Niedzielne kazania telewizyjne -- ROK (C)</title>
<style type="text/css">
<!--
body   {
	background-color: #FFFFEF;
	font-size: 10pt;
	line-height: 11pt;
	font-family: verdana, arial, helvetica, sans-serif;
	color: #500000;
	text-align: left;
	margin-left: 10px;
	margin-right: 30px;
	margin-top: 0px;
	margin-bottom: 0px;
}

P, UL
	{
	font-family: verdana, arial, helvetica, sans-serif;
	font-size: 12px;
	line-height: 16px;
	margin-left: 160px;
	margin-right: 30px;
	text-justify : newspaper;
}

H1, H2, H3, H4, H5 {
	font-family: Arial, Tahoma, Verdana, Geneva, Helvetica, sans-serif;
	margin-left: 160px;
	margin-right: 30px;
}

H1 {
	font-size : 40px;
	line-height: 40px;
	font-weight: bold;
	letter-spacing: .4em;
	font-variant : normal;
	margin-left: 10px;
	margin-right: 30px;
	text-align: left;
}

H2 {
	font-family: arial, tahoma, verdana, helvetica, sans-serif;
	font-size: 16px;
	line-height: 20px;
	font-style: normal;
	font-weight: bold;
	letter-spacing: 0.1em;
	text-indent: 0.3em;
	text-align: left;
	text-indent: 0.3em;
	margin-left: 10px;
	margin-right: 30px;
	display: block;
	border: thin solid;
	background-color: #EAEAD5;
/*	border-style: none none; */
	border-style: solid solid;
	padding: 4px 10px;
}

H3 {
	font-size: 16px;
	line-height: 20px;
	text-transform : uppercase;
	font-weight: bold;
	letter-spacing: 0.1em;
	text-align: left;
}

H4 {
	font-size: 14px;
	line-height: 14px;
	font-weight: bold;
	letter-spacing: 0em;
	text-align: left;
}

H5 {
	font-size: 12px;
	font-style: normal;
	font-weight: bold;
	letter-spacing: 0.1em;
}

.toc {
	font-family: verdana, arial, helvetica, sans-serif;
	font-size: 12px;
	line-height: 14px;
	font-weight: bold;
	text-align: left;
}

.cyt {
	font-family: verdana, arial, helvetica, sans-serif;
	font-size: 12px;
	line-height: 16px;
	margin-left: 160px;
	margin-right: 30px;
	font-weight: bold;
	color: #800000;
}

A:link {
	text-decoration: none;
	font-size: 12px;
	color: #630031;
	font-family: Verdana, Arial, Helvetica, sans-serif;
}

A:visited {
	text-decoration: none;
	font-size: 12px;
	color: #9C3131;
	font-family: Verdana, Arial, Helvetica, sans-serif;
}

A:active {
	text-decoration: none;
	font-size: 12px;
	color: #630031;
	font-family: Verdana, Arial, Helvetica, sans-serif;
}

A:hover {
	text-decoration: none;
	font-size: 12px;
	color: #CE0000;
	font-family: Verdana, Arial, Helvetica, sans-serif;
}
-->
</style>
</head>
<body>
<table border="0" width="100%" cellspacing="0" cellpadding="5" bgcolor="#EAEAD5" height="55">
  <tr>
    <td width="100%" valign="bottom" align="left">
      <div class="toc">Raniero Cantalamessa, Przechodzi Jezus z Nazaretu. Niedzielne kazania telewizyjne. Przekład Grzegorz Niedźwiedź OFM. Wrocław: (Wydawnictwo Św. Antoniego), 2000. -- Rok C.&nbsp;</div></td>
  </tr>
</table>

<a name="Top"></a>
<h1>Raniero Cantalamessa</h1>
<h1 style="letter-spacing: .0em;font-size: 22px;">"Przechodzi Jezus z Nazaretu" &#8212; Niedzielne kazania telewizyjne</h1>

<hr width="96%" align="center" noshade>

<h5 style="font-size: 22px;">Spis treści</h5>

<div align="left">
<table border=0 cellpadding=0 cellspacing=0>
<tr>
<td width=380 valign="top">
<ul>
  <li><a href="#A01">Wstęp</a>
  <li><a href="#A02">1 niedz. Adwentu</a>
  <li><a href="#A03">2 niedz. Adwentu</a>
  <li><a href="#A04">3 niedz. Adwentu</a>
  <li><a href="#A05">4 niedz. Adwentu</a>
  <li><a href="#A06">Niedz. św. Rodziny</a>
  <li><a href="#A07">2 niedz. po Narodzeniu Pańskim</a>
  <li><a href="#A08">Święto Chrztu Pańskiego</a>
  <li><a href="#A09">2 niedz. zwykła</a>
  <li><a href="#A10">3 niedz. zwykła</a>
  <li><a href="#A11">4 niedz. zwykła</a>
  <li><a href="#A12">5 niedz. zwykła</a>
  <li><a href="#A13">6 niedz. zwykła</a>
  <li><a href="#A14">7 niedz. zwykła</a>
  <li><a href="#A15">1 niedz. Wielkiego Postu</a>
  <li><a href="#A16">2 niedz. Wielkiego Postu</a>
  <li><a href="#A17">3 niedziela Wielkiego Postu</a>
  <li><a href="#A18">4 niedziela Wielkiego Postu</a>
  <li><a href="#A19">5 niedziela Wielkiego Postu</a>
  <li><a href="#A20">Niedziela Palmowa</a>
  <li><a href="#A21">Niedziela Wielkanocna</a>
  <li><a href="#A22">2 niedz. Wielkanocy</a>
  <li><a href="#A23">3 niedz. Wielkanocy</a>
  <li><a href="#A24">4 niedz. Wielkanocy</a>
  <li><a href="#A25">5 niedz. Wielkanocy</a>
  <li><a href="#A26">6 niedz. Wielkanocy</a>
  <li><a href="#A27">Urocz. Wniebowstąpienia Pańskiego</a>
</ul>
</td>
<td width=380 valign="top">
<ul>
  <li><a href="#A28">Urocz. Zesł. Ducha Świętego</a>
  <li><a href="#A29">Urocz. Trójcy Przenajśw.</a>
  <li><a href="#A30">Urocz. Najśw. Ciała i Krwi Pańskiej</a>
  <li><a href="#A31">12 niedz. zwykła</a>
  <li><a href="#A32">13 niedz. zwykła</a>
  <li><a href="#A33">14 niedz. zwykła</a>
  <li><a href="#A34">15 niedz. zwykła</a>
  <li><a href="#A35">16 niedz. zwykła</a>
  <li><a href="#A36">17 niedz. zwykła</a>
  <li><a href="#A37">18 niedz. zwykła</a>
  <li><a href="#A38">19 niedz. zwykła</a>
  <li><a href="#A39">20 niedz. zwykła</a>
  <li><a href="#A40">21 niedz. zwykła</a>
  <li><a href="#A41">22 niedz. zwykła</a>
  <li><a href="#A42">23 niedz. zwykła</a>
  <li><a href="#A43">24 niedz. zwykła</a>
  <li><a href="#A44">25 niedz. zwykła</a>
  <li><a href="#A45">26 niez. zwykła</a>
  <li><a href="#A46">27 niedz. zwykła</a>
  <li><a href="#A47">28 niedz. zwykła</a>
  <li><a href="#A48">29 niedz. zwykła</a>
  <li><a href="#A49">30 niedz. zwykła</a>
  <li><a href="#A50">Ur. Wszystkich Świętych</a>
  <li><a href="#A51">32 niedz. zwykła</a>
  <li><a href="#A52">33 niedz. zwykła</a>
  <li><a href="#A53">34 niedz. zwykła</a>
</ul>
</td>
</tr>
</table>
</div>

<h2><a name="A01">Wstęp</a></h2>
<h4>Wstęp</h4>

<p>"Jezus nie pozostawił nam martwych słów, które mamy zamknąć w małych (lub dużych) pudełkach zanurzonych w starym oleju, jak egipskie mumie. Dał nam słowa żywe, którymi mamy się karmić. Żywe słowa można przechowywać tylko jako żywe. Od nas zależy, by te, kiedyś wypowiedziane słowa, nadal pozostały żywe, wzbogacały się i utrzymywały żywe. Nam został udzielony przywilej podtrzymywania żywymi słów życia. Przywilej karmienia naszą krwią, naszym ciałem, naszym sercem słów, które bez nas padłyby wyczerpane. Zostaliśmy wezwani do pielęgnowania słów Syna Bożego. Do nas należy przekazywanie ich po wsze czasy. Od nas zależy, by rozbrzmiewały".</p>

<p>Charles Peguy w ten poetycki sposób oddał głęboką prawdę teologiczną. Wielkim arcydziełom starożytnej literatury potrzebne są dobre kodeksy, które przekażą je wiernie, oraz profesjonalne wydania, które oddadzą ducha tych kodeksów. Dla Ewangelii to jednak za mało. Ponieważ zawiera żywe słowa, potrzebują one żywego środowiska, w którym mogą się przekazywać. Podobnie, żeby utrzymać przy życiu kwiaty w skrzynkach, nie wystarczą dobre skrzynie, trzeba je jeszcze nawozić, podlewać, zmieniać ziemię, wynosić na powietrze i światło.</p>

<p>Obecnie "ubranie w ciało" słów Ewangelii oznacza skonfrontowanie ich z problemami, uczuciami, niepokojami naszych czasów, zbliżenie się do nich z pytaniami współczesnego człowieka, nie zaś ludzi sprzed tysiąca, stu czy pięćdziesięciu lat. Krótko mówiąc, należy aklimatyzować je w świecie, w którym żyjemy. To dzieło jest ogromnie wspierane przez głoszenie Ewangelii w telewizji, która na dobre i na złe związana jest z życiem i bieżącymi sprawami.</p>

<p>Na zakończenie trzech lat, podczas których wyjaśniałem Ewangelie niedzielne z całego cyklu liturgicznego, dostrzegam, jak sam wiele nauczyłem się od środka, którym się posługiwałem. Telewizja jest wymagającą amboną: nie pozwala na rozwodzenie się, przechwałki, samozadowolenie. Zmusza do przedstawiania istoty rzeczy. Nie tak jak podczas niedzielnego kazania w kościele, gdzie nawet jeśli ksiądz przeciąga homilię, nikt nie podniesie ręki. Tutaj wystarczy ruch ręki na pilocie i kaznodzieja zostaje wyłączony!</p>

<p>Ten trzeci i ostatni tom gromadzi rozważania o Ewangelii świętego Łukasza z liturgicznego roku C. Chrześcijańska tradycja z radością uwypukliła pewne cechy tej Ewangelii, nazywając ją Ewangelią miłosierdzia (za sprawą słynnych przypowieści, takich jak ta o synu marnotrawnym), Ewangelią ubogich (ze względu na szczególną wagę przykładaną do wymiaru społecznego Chrystusowego nauczania), Ewangelią modlitwy i Ducha Świętego z powodu wagi przywiązywanej do tych tematów. Również w naszych rozważaniach te wszystkie charakterystyki, nawet bez specjalnego koncentrowania się na nich, są widoczne, o czym łatwo można się przekonać, przeglądając spis treści.</p>

<p>Ewangelia świętego Łukasza jest także Ewangelią, w której najlepiej widać troskę o osadzenie jej w ramach historycznych. W przedmowie autor mówi nam o swoich źródłach i o "dokładnych badaniach", które poprzedziły redakcję Ewangelii. Podobnie w dalszej części Ewangelii autor wielokrotnie troszczył się o podawanie współrzędnych historycznych i geograficznych, w ramach których rozwijała się ziemska działalność Chrystusa.</p>

<p>Tytuł książki Przechodzi Jezus z Nazaretu jest odpowiedzią udzieloną w Ewangelii Łukasza przez mieszkańców Jerycha ślepemu żebrakowi pytającemu, co się dzieje (Łk 18,35nn.). Kościół stara się, żeby ten sam okrzyk zabrzmiał w uszach całej ludzkości z okazji Wielkiego Jubileuszu Roku 2000: Niewidomy usłyszawszy odpowiedź zaczął wołać: "Jezusie, Synu Dawida, ulituj się nade mną!", odzyskał wzrok i poszedł za Jezusem...</p>

<p>Chcę także tym razem zakończyć świadectwem słuchacza, młodego lekarza: "Co sobotę słowa Ewangelii rozbrzmiewały dla mnie jak niedzielne dzwony".</p>

<p>Życzę tego wszystkim, którzy te ewangeliczne słowa zawarte w tej książce przeczytają.</p>
<p>
<b>[ <a href="#Top">Powrót</a> ]</b>
</p>

<h2><a name="A02">1 niedz. Adwentu</a></h2>
<h4>I niedziela Adwentu</h4>

<h5>Chcę mieć nadzieję!</h5>

<h5>Czytania: Jr 33,14-16; 1 Tes 3,12-4,2; Łk 21,25-28.34-36</h5>

<p>Dzisiejsza niedziela rozpoczyna nowy rok liturgiczny. Liturgia od razu, jak zawsze w podobnych okolicznościach, zachęca nas w czytaniach do patrzenia w przyszłość, sprawia, że zaczynamy czegoś oczekiwać. Wszystkie czasowniki są w czasie przyszłym. W pierwszym czytaniu słyszeliśmy słowa Jeremiasza:</p>

<p><I>Oto nadchodzą dni - wyrocznia Pana - kiedy wypełnię pomyślna zapowiedź, jaką obwieściłem domowi izraelskiemu i domowi judzkiemu. W owych dniach i w owym czasie wzbudzę Dawidowi potomstwo sprawiedliwe...</I></p>

<p>Temu oczekiwaniu, którego spełnieniem było przyjście Mesjasza, Ewangelia nadaje nowy wymiar lub nową treść, którą jest chwalebny powrót Chrystusa na końcu czasów:</p>

<p><I>Wtedy ujrzą Syna Człowieczego, nadchodzącego w obłoku z wielka mocą i chwałą.</I></p>

<p>Psalm responsoryjny zaprasza wiernego do wyjścia, do ponownego wyrzucenia duszy w górę, jak fal przyboju:</p>

<p><I>Do Ciebie, Panie, wznoszę moją duszę.</I></p>

<p>Zaproszenie liturgii do ciągłego podejmowania wędrówki odzwierciedla to, co dzieje się również w życiu. Zdolność do nietracenia nadziei nawet po kolejnym zawodzie, jakie niesie rzeczywistość, jest jedną z najbardziej niewiarygodnych zdolności człowieka. (Najlepszym zobrazowaniem tej ludzkiej cechy jest sztuka Samuela Becketta Czekając na Godota). Jak trzcina prostuje się po każdym podmuchu wiatru, tak człowiek ponownie ma nadzieję po każdym niepowodzeniu.</p>

<p>Może jest to nasz najważniejszy potencjał, a przynajmniej zdolność pozwalająca nam żyć. Biada nam, gdyby pewnego dnia zabrakło nam jej! Życie zatrzymałoby się. Żeby żyć, musimy mieć nadzieję. Życie jest nadzieją! Czym jest człowiek w swej najgłębszej istocie, jeśli nie zdolnością do nadziei, do patrzenia w przyszłość lub, jak mówią filozofowie, zdolnością do transcendencji? Silnik samochodu ocenia się po przyspieszeniu, człowieka po tym, jak szybko jest w stanie podnieść się po każdym zawodzie.</p>

<p>Mimo że nie osiągnie tego, o co zabiegał, jego zmagania i powracanie do nadziei po niepowodzeniu nie były daremne. Dzięki temu osiągnął taki poziom świadomości i mądrości, jakiego żadna szkoła nie byłaby w stanie go nauczyć. Jak najbardziej prawdziwe, również na płaszczyźnie ludzkiej, jest stwierdzenie świętego Pawła: "Nadzieja zawieść nie może" (Rz 5,5). Nigdy!</p>

<p>Nadzieja jako jedyna sprawia, iż życie jest piękne i że w ogóle da się żyć. Włoski poeta Giacomo Leopardi oddał tę prawdę w jednym z opowiadań zatytułowanym Rozmowa sprzedawcy kalendarzy z przechodniem, zawartym w "Dziełku moralnym".</p>

<p>Jest początek roku. Przechodzień (którym jest poeta) zbliża się do stojącego na rogu ulicy sprzedawcy kalendarzy. Zanim nabył kalendarz, wdał się z nim w rozmowę. Dialog zapoczątkował przechodzień:</p>

<p>- Czy jest pan przekonany, że ten nowy rok będzie szczęśliwy? Sprzedawca:<br>
- Oczywiście.<br>
- Jak rok miniony? - O wiele bardziej.<br>
- Czy chciałby pan, żeby ten nowy rok był taki, jak któryś z niedawno minionych?<br>
- Nie, proszę pana, nie chciałbym.<br>
- Czy chciałby pan jeszcze raz przeżyć życie począwszy od narodzin?<br>
- Dałby Bóg, żeby to było możliwe!<br>
- Nawet gdyby musiał pan powtórzyć dokładnie minione życie, z jego przyjemnościami i przykrościami?<br>
- Nie, tego bym nie chciał.<br>
- Jaki zatem żywot chciałby pan wieść?<br>
- Taki, jaki ześle mi Bóg, bez żadnych dodatkowych warunków.<br>
- Tego ja także bym pragnął, gdybym mógł ponownie przeżyć życie, podobnie jak wszyscy inni... Piękne jest nie to życie, które się zna, ale to, którego się nie zna; nie życie minione, lecz przyszłe. Wraz z Nowym Rokiem los potraktuje dobrze pana i mnie, i innych, i zacznie się szczęśliwe życie. Nieprawdaż?<br>
- Miejmy nadzieję, że tak będzie.<br>
- Proszę mi więc sprzedać najpiękniejszy kalendarz, jaki pan ma.</p>

<p>Wszyscy podpisaliby się pod tym, żeby móc zacząć życie od początku, ale nikt nie chciałby, aby przebiegało ono tak samo, jak dotychczas. Czego by mu brakowało? Zabrakłoby mu właśnie nadziei, czyli nowości. A czymże byłoby życie bez nowości? Niczym więcej, jak tylko niepotrzebnym i martwym powtarzaniem!</p>

<p>Tym, czego najbardziej potrzebujemy w życiu, są "podskoki" nadziei i to właśnie liturgia na początku nowego roku chce nam pomóc je zrealizować. Pismo święte przedstawia przepiękne przykłady tych podskoków nadziei. Jeden z nich odnajdujemy w trzeciej Lamentacji Jeremiasza. Pośród głębokiego smutku, podczas wygnania, gdy miasto było obrócone w ruiny, a ludzie wycieńczeni z głodu, prorok intonuje swoją lamentację: "Jam człowiek, co zaznał boleści... I rzekłem: &#171;Przepadła moc moja i ufność moja do Pana&#187;". Ale w pewnej chwili prorok zatrzymuje się i mówi sobie: "Nie wyczerpała się litość Pana, Bóg nadal jest i jest silniejszy od wszystkiego... Chcę nadal mieć nadzieję!" (zob. Lm 3,1nn.). To proste słowo zmienia wszystko, ton lamentacji staje się pogodniejszy i zaczyna się robić plany na przyszłość.</p>

<p>Również my spróbujmy w pewnych okolicznościach powiedzieć: "Chcę ufać!" i doświadczymy niewiarygodnej siły, którą napełni ta decyzja.</p>

<p>Nie mogę zakończyć tego rozważania na temat nadziei; nie wspominając innego aspektu owego problemu. Gdy mówimy o nadziei, zawsze mamy na myśli to, czego oczekujemy od Boga. Także nadzieja narażona jest na ryzyko uczynienia z niej długu, który ma Bóg wobec nas. Tyle razy oczekiwaliśmy jakiejś łaski, spełnienia modlitwy, pewni, że tym razem zostaniemy wysłuchani. I nic, całkowite milczenie. Zaczyna się bezwiednie myśleć, że Bóg jest nam dłużny odpowiedź, że byliśmy już zbyt długo cierpliwi, czekając aż dotąd. To w końcu my robimy Mu łaskę, ponownie pokładając w Nim nadzieję. (Takie wrażenie odnosi się, czytając Czekając na Godota. Całą sympatią obdarzamy tych dwóch czekających biedaków, nie zaś Godota, który tak długo każe czekać na siebie, i zdaje się uosabiać właśnie Boga).</p>

<p>Zapominamy jednak o tym, że także Bóg oczekuje czasem czegoś od nas, iż na początku każdego roku również On regularnie ma nadzieję, że będzie to rok udany, dobry. Dobry do czego? Ależ to oczywiste: do nawrócenia się! Ile to już lat Bóg czeka i spodziewa się tego od nas? Ode mnie już pięćdziesiąt trzy lata (pomijam pierwsze dziesięć lat, kiedy byłem zbyt mały, żeby potrzebować nawrócenia).</p>

<p>Chcę przedstawić wam myśl bliskiego mi poety, Charlesa Peguy. Mówi on, że również Bóg wie, co to nadzieja. Bóg miłuje człowieka i nie chce, by zginął, ale nie może go zbawić "bez niego", wbrew jego wolności. Cóż zatem może zrobić, jeśli nie to, co robi każdy ojciec w podobnej sytuacji, to znaczy ma nadzieję? Co może uczynić ojciec syna marnotrawnego, jeżeli nie wyglądać przez okno i czekać? "Poprawa człowieka jest ukoronowaniem nadziei Boga".</p>

<p>Wszystkie uczucia, jakie mamy względem Boga, Bóg już wcześniej miał wobec nas. Poleca nam miłować Go, ale On jako pierwszy ukochał nas; mówi, byśmy wierzyli w Niego, lecz to On jako pierwszy zawierzył i zaufał człowiekowi; prosi, byśmy pokładali w Nim nadzieję, ale to On jako pierwszy złożył w nas swoją nadzieję. Ma nadzieję, że zgodzimy się zbawić. Oto w jakiej sytuacji znalazł się Bóg z miłości do człowieka. Musi ufać, że się zbawimy. Bóg musi czekać, aż grzesznik będzie miał ochotę się nawrócić. "Bóg musi czekać aż pan grzesznik zechce nieco pomyśleć o swoim zbawieniu".</p>

<p>Najważniejsze pytanie na początku nowego roku liturgicznego brzmi: Czy będzie to dobry rok dla Boga? Rok, w którym uwieńczymy Jego nadzieję i oczekiwanie względem nas, naprawdę nawracając się, rzeczywiście myśląc choć trochę o naszym</p>

<p>zbawieniu? Najważniejsze jest nie to, czy w tym życiu otrzymamy od Boga to wszystko, czego pragniemy od Niego, ale czy Bóg osiągnie to, czego się spodziewa po nas. On ma całą wieczność, żeby zrewanżować się i w jednej chwili spełnić wszelkie nasze nadzieje i zyskać "przebaczenie" za spóźnienie się.</p>
<p>
<b>[ <a href="#Top">Powrót</a> ]</b>
</p>


<h2><a name="A03">2 niedz. Adwentu</a></h2>
<h4>II niedziela Adwentu</h4>

<h5>Jan Chrzciciel, prorok Najwyższego</h5>

<h5>Czytania: Ba 5,1-9; Flp 1,4-6.8-11; Łk 3,1-6</h5>

<p>Ewangelia z dzisiejszej niedzieli w całości poświęcona jest Janowi Chrzcicielowi. Oto jak przedstawił się on światu:</p>

<p><I>Głos wołającego na pustyni: Przygotujcie drogę Panu, prostujcie ścieżki dla Niego! Każda dolina niech będzie wypełniona, każda góra i pagórek zrównane, drogi kręte niech się stani prostymi, a wyboiste drogami gładkimi. I wszyscy ludzie ujrzą zbawienie Boże!</I> </p>

<p>Nie możemy spędzić czasu, jaki pozostał nam do świąt, nie poświęciwszy naszej uwagi temu heroldowi, który przygotował ludzkość na pierwsze przyjście Chrystusa. Przekonamy się, że ma on nam coś bardzo aktualnego do powiedzenia.</p>

<p>Już w chwili narodzin Jan Chrzciciel został pozdrowiony przez swego ojca Zachariasza jako prorok:</p>

<p><I>A ty, dziecię, prorokiem Najwyższego zwać się będziesz, bo pójdziesz przed Panem, torując Mu drogi (Łk 1,76).</I></p>

<p>My dzisiaj poszukujemy proroków. Zarówno w świecie, jak i w Kościele wszyscy proszą o proroków. W średniowieczu magiczne zdanie, które było na ustach wszystkich (przynajmniej wedle sławnego eposu o rycerzach Okrągłego Stołu), brzmiało: "Gdzie jest Święty Graal?". Dzisiaj brzmi ono: "Gdzież są prorocy"?</p>

<p>Prorocy są jakby oczami ludzkości. Bez nich ludzkość czuje się ślepa i nie wie, w którą stronę ma podążać. Największą niedolą narodu izraelskiego po niewoli, nie był brak jedzenia lub ofiar składanych w świątyni, lecz nieobecność proroków: "Nie ma proroka; a między nami nie ma, kto by wiedział, jak długo" (Ps 74,9).</p>

<p>Lecz kto jest prawdziwym prorokiem? Pomaga nam to odkryć święty Jan Chrzciciel: Co takiego zrobił Poprzednik, że został nazwany przez Chrystusa "największym z proroków"? (zob. Łk 7,28). Przede wszystkim idąc śladem izraelskich proroków, występował przeciwko uciskowi i niesprawiedliwości społecznej. W Ewangelii z przyszłej niedzieli powie nam:</p>

<p><I>Kto ma dwie suknie, niech jedną da temu, który nie ma; a kto ma żywność, niech tak samo czyni.</I></p>

<p>Poborcom podatków, często uciskającym biednych arbitralnymi żądaniami, zaleca: "Nie pobierajcie nic więcej ponad to, ile wam wyznaczono". Żołnierzy skłonnych do przemocy pouczał: "Nad nikim się nie znęcajcie i nikogo nie uciskajcie" (Łk 3,1114). Również dopiero co wysłuchane słowa o równaniu pagórków, wypełnianiu dolin i prostowaniu ścieżek mogą mieć zastosowanie społeczne. Dzisiaj tak możemy je rozumieć: "Każda niesprawiedliwa różnica społeczna między bogatymi (wzgórza) a biedakami (doliny) musi zostać usunięta albo przynajmniej zmniejszona; pokrętne drogi korupcji i oszustwa muszą zostać wyprostowane".</p>

<p>Dotąd łatwo rozpoznajemy nasze wyobrażenie proroka: kogoś nawołującego do zmiany, demaskującego błędy systemu, występującego przeciwko władzy we wszystkich jej przejawach - religijnych, ekonomicznych, militarnych - potrafiącego powiedzieć w twarz tyranowi, jak właśnie postąpił Jan Chrzciciel w stosunku do Heroda: "Nie wolno ci!" (Mt 14,4).</p>

<p>Ale Jan Chrzciciel zrobił coś jeszcze. Dał ludowi "poznać zbawienie przez odpuszczenie grzechów" (Łk 1,77). W jaki sposób - możemy się zapytać - czyni to z niego proroka? Gdzie tu proroctwo? Prorocy głosili przyszłe zbawienie, Jan Chrzciciel natomiast nie zapowiada zbawienia przyszłego, ale wskazuje kogoś, kto już jest. To on nagle wskazał pewną osobę i zawołał: "Oto On! Oto Baranek Boży!..." (J 1,29). "To, czego wyczekiwano przez wieki, jest tutaj - to On!" Cóż za dreszcz musiał w ów dzień przebiec po plecach jego słuchaczy!</p>

<p>Ktoś mógłby pomyśleć: cóż to za prorok z tego Poprzednika,  skoro ogranicza się do wskazywania tego, co wszyscy mają przed oczami? Ale na tym właśnie polega wielkość Jego proroctwa! Tradycyjni prorocy pomagali ludziom sobie współczesnym przeskoczyć mur czasu i zajrzeć w przyszłość, ale Jan Chrzciciel pomaga przebić się przez jeszcze grubszy mur niesprzyjających powierzchowności i odkryć Mesjasza ukrytego pod postacią człowieka, takiego jak inni. W ten sposób Chrzciciel zapoczątkował nowe proroctwo chrześcijańskie, które polega nie na ogłaszaniu przyszłego zbawienia ("w ostatnich dniach"), ale na objawianiu ukrytej obecności Chrystusa na świecie.</p>

<p>Co to wszystko mówi nam? Przede wszystkim to, że także my musimy brać pod uwagę oba aspekty prorockiej posługi: praca na rzecz sprawiedliwości społecznej z jednej strony i głoszenie Ewangelii z drugiej. Nie możemy tego zadania ograniczyć tylko do jednego z aspektów. Głoszenie Chrystusa, któremu nie będzie towarzyszyć wysiłek na rzecz ludzkiej promocji, byłoby mało wiarygodne. Z kolei zaangażowanie na rzecz sprawiedliwości oddzielone od głoszenia wiary i pozbawione odradzającego kontaktu ze słowem Bożym, szybko straciłoby swą siłę lub stałoby się jedynie jałową kontestacją.</p>

<p>Mówi nam to jeszcze, iż głoszenie Ewangelii i walka o sprawiedliwość nie mogą być tylko dwiema sprawami postawionymi obok siebie, nie mającymi ze sobą nic wspólnego. To właśnie Chrystusowa Ewangelia ma nas zachęcać do walki w obronie człowieka, aby w ten sposób wszyscy ludzie mogli "ujrzeć Boże zbawienie". Jan Chrzciciel nie występował przeciwko nadużyciom jak populistyczny agitator, lecz jako herold Ewangelii, aby "przygotować Panu lud doskonały" (Łk 1,17).</p>

<p>W pewną adwentową niedzielę, taką jak dzisiejsza, w roku 1511 hiszpański dominikanin ojciec Antonio de Montesinos wygłosił kazanie do słów, które słyszeliśmy na początku: "Głos wołającego na pustyni". Przemawiał do krupy conquistadores w dopiero co skolonizowanej Ameryce Środkowej. Jego słowa były jak gromy. Mówił: ,Jakim prawem tak srodze traktujecie Indian i okrutnie wyzyskujecie? Kto dał wam prawo wszczynania tylu odrażających wojen przeciwko tym ludziom, którzy spokojnie i pokojowo mieszkali w swych ziemiach, i wielu z nich zabiliście?... Dlaczego ich tak uciskacie i przeciążacie pracą ponad siły, nie dając im jedzenia ani nie troszcząc się, gdy są chorzy? Co robicie, żeby poznali naukę ich Boga i Stwórcę i Jego samego? Czyż nie są oni ludźmi? Czy brak im rozumnej duszy? Czy nie macie ich miłować, jak was samych?".</p>

<p>Słynny Bartolomeo de las Casas, który przekazał nam to kazanie, pisze, że wśród obecnych jedni oburzali się, drugich natomiast poruszyło ono i żałowali swych grzechów. Jan Chrzciciel zainspirował prorockie oskarżenie, które Jan Paweł II przypomniał z okazji jubileuszu pięćsetlecia ewangelizacji Ameryki Łacińskiej, jako najbardziej autentyczną interpretację Ewangelii w tamtych czasach. Także Campesinos, podobnie jak Chrzciciel, przypłacił życiem odwagę wołania do conquistadores swego non licet, nie wolno wam.</p>

<p>Również dzisiaj surowa i fascynująca postać Jana Chrzciciela nie powinna na próżno przejść przed naszymi oczami podczas liturgii, ale wzbudzić podobne, odważne zajęcie stanowiska w imię Ewangelii. Na przykład przeciwko przestępczości zorganizowanej i jej metodom jeszcze okrutniejszym i niesprawiedliwszym niż metody conquistadores. Nie brakuje kapłanów, jak choćby biskup Romero, którzy przypłacili życiem swoje wołanie non licet.</p>

<p>Jest jednak sprawa, w której powinniśmy zająć raczej miejsce dla oskarżonych niż oskarżycieli. Zauważono bowiem, że "na północy świata pies ma do swej dyspozycji siedemnaście razy więcej dóbr niż dziecko z południa świata". Jak nie wspomnieć wobec tych danych wołania Jana Chrzciciela: "Kto ma dwie suknie, niech jedną da temu, który nie ma; a kto ma żywność, niech tak samo czyni!". Albo też krzyku Campesinos skierowanego do conquistadores: "Czyż nie są oni ludźmi tak samo jak wy?".</p>

<p>Skoro; jak już wspomniałem, Jan Chrzciciel każe nam zwalczać niesprawiedliwość, żeby móc głosić wszystkim, także ubogim, dobrą nowinę, musimy, zanim skończymy, zebrać kilka myśli odnośnie do tego. Jak Prekursor głosi Jezusa Chrystusa? Jakim posługuje się sposobem? Nie jest nauczycielem, gdy chodzi o treść. On bowiem stoi u zarania wiary, jego chrystologia jest uboga i w powijakach, nie zna jeszcze najwznioślejszych tytułów Jezusa: Słowo, Syn Boży, Pan. W zamian jednak posiada nadzwyczajną zdolność - szalenie ważną dla życia - sprawiania, by czuło się bliskość Chrystusa. Woła: "Pośród was stoi Ten, którego wy nie znacie!". Zaczyna się wyczuwać, że podjęcie decyzji stało się naglące ("już siekiera do korzenia jest przyłożona!") oraz wagę stawki, o jaką toczy się gra. "Ma On wiejadło w ręku", to znaczy zadecyduje, kto będzie stał, a kto upadnie, kto będzie dobrym ziarnem, kto zaś plewami rozwiewanymi przez wiatr.</p>

<p>Jan Chrzciciel przypomina nam w ten sposób, że aby uczestniczyć w ewangelizacyjnym wysiłku Kościoła, nie jest niezbędna ogromna wiedza teologiczna albo też zdolność przeprowadzania skomplikowanych analiz. Potrzebna jest przede wszystkim odwaga, przekonanie, doświadczenie (chodzi tu oczywiście o doświadczenie Chrystusa) i konsekwencja w życiu. Wszyscy mogą mówić o Chrystusie, jak to robił Prekursor, nawet ci, którzy nie ukończyli studiów.</p>

<p>Jan Chrzciciel nazywał siebie: "Głos wołającego na pustyni". Miejmy nadzieję, iż on także teraz nie woła na pustyni, ale jego głos dotrze do wielu i wzbudzi w nich pragnienie rzeczywistego przygotowania w sercu dróg dla zbliżającego się Chrystusa.</p>
<p>
<b>[ <a href="#Top">Powrót</a> ]</b>
</p>


<h2><a name="A04">3 niedz. Adwentu</a></h2>
<h4>III niedziela Adwentu</h4>

<h5>Zawsze się radować</h5>

<h5>Czytania: So 3,14-18a; Flp 4,4-7; Łk 3,10-18</h5>

<p>Trzecia niedziela Adwentu jest zdominowana przez radość. Tradycyjnie określana jest niedzielą Gaudete, czyli niedzielą radości, od słów świętego Pawła z drugiego czytania:</p>

<p><I>Radujcie się zawsze w Panu; jeszcze raz powtarzam: radujcie się! </I></p>

<p>Bóg chciał, żeby ludzkiej historii, tak bardzo obarczonej płaczem i cierpieniem, towarzyszyło głoszenie szczęścia, na zasadzie zielonej nici przebiegającej z jednego jej krańca do drugiego. Chodzi o lud, który pośród innych narodów byłby przekazicielem obietnicy światła i wesela.</p>

<p>Przed Jezusem tym ludem był Izrael. W pierwszym czytaniu słyszeliśmy słowa, którymi prorok Sofoniasz przypomina narodowi wybranemu jego misję i stara się przywrócić mu nadzieję i odwagę:</p>

<p><I>Wyśpiewuj, Córo Syjońska! Podnieś radosny okrzyk, Izraelu! Ciesz się i wesel z całego serca, Córo Jeruzalem!</I></p>

<p>Wyśpiewuj, podnieś radosny okrzyk, ciesz się i wesel. W Psalmie responsoryjnym ten nadzwyczajny słownik radości wzbogaca się o dalsze określenia:</p>

<p><I>Pan jest moją mocy i pieśnią, On stał się dla mnie zbawieniem. Z weselem czerpać będziecie wodę ze zdrojów zbawienia... Wznoś okrzyki i wołaj z radości, mieszkanko Syjonu.</I></p>

<p>Po przyjściu Jezusa tym ludem, który jest znakiem radości pośród narodów, jest również wspólnota chrześcijańska. Pierwsze słowa skierowane przez anioła do Maryi, nowej "córy Syjońskiej" brzmiały: "Raduj się, pełna łaski!". A święty Paweł rozszerza, jak słyszeliśmy, na wszystkich chrześcijan to zaproszenie, mówiąc: "Radujcie się zawsze w Panu; jeszcze raz powtarzam: radujcie się"!</p>

<p>Zatrzymajmy się dzisiaj na tych słowach. (Ewangelia zawiera dalszą część przesłania Jana Chrzciciela, o którym mówiliśmy tydzień temu). Giacomo Leopardi w wierszu Il sabato del villaggio tak wyraził tę myśl: w obecnym życiu jedyną możliwą i autentyczną radością jest radość oczekiwania, radość soboty. Jest ona "dniem pełnym nadziei i radości". Pełnym radości właśnie dlatego, iż pełnym nadziei. Oczekiwanie na święto jest lepsze od samego święta. Posiadanie jakiegoś dobra rodzi jedynie rozczarowanie i nudę, gdyż każde dobro zrealizowane okazuje się mniej doskonałe od oczekiwań i męczy. Tylko oczekiwanie jest źródłem prawdziwej radości.</p>

<p>Taka jest właśnie radość chrześcijańska na tym świecie: jest radością soboty poprzedzającej niedzielę nieznającą zachodu, którą jest życie wieczne; jest to radość Adwentu w liturgicznym znaczeniu tego słowa. Święty Paweł stwierdza, że chrześcijanie mają "weselić się nadzieją" (Rz 12,12), co oznacza nie tylko, iż muszą "mieć nadzieję, że będą szczęśliwi" (po śmierci), ale mają "cieszyć się, że mają nadzieję", cieszyć się już teraz z prostego faktu, iż mają nadzieję.</p>

<p>Ale czy naprawdę wystarczy nadzieja, aby doświadczyć radości? Nie! Potrzebna jest także druga cnota Boska: miłość, czyli bycie miłowanymi i miłowanie. Każda istota, mówi święty Augustyn, dąży, jakby za sprawą niewidzialnej siły grawitacji, którą jest miłość, ku "swemu miejscu", czyli do punktu, gdzie wie, że znajdzie odpoczynek i szczęście. Radość rodzi się właśnie z dążenia do tego miejsca, którym dla nas, stworzeń rozumnych, jest Bóg. Z tego właśnie powodu nie zaznamy spokoju, dopóki nie spoczniemy w Nim. Augustyn, który szukał radości na innych drogach, tak kończy: "Stworzyłeś nas jako skierowanych ku Tobie, Panie. I niespokojne jest serce nasze, dopóki w Tobie nie spocznie" (Wyznania, I,1 orazXIII,9).</p>

<p>Dlatego też miłość we wszystkich swych autentycznych przejawach jest prawdziwym źródłem radości. Tylko ten, kto jest kochany i kto kocha, wie, czym tak naprawdę jest radość. Oto czemu Pismo święte mówi, iż radość jest owocem Ducha Świętego (Ga 5,22), a królestwo Boże "radością w Duchu Świętym" (Rz 14,17). Duch Święty jest uosobioną miłością i tam, gdzie dociera, rodzi miłość. W odzie do radości Beethovena mówi się, że "wszyscy ludzie będą braćmi tam, gdzie twój przemówi głos". Podobną władzę posiada jedynie głos Ducha Świętego!</p>

<p>W tym miejscu chciałbym jednak skierować słowo do tych, dla których radość jest słowem nieznanym, dalekim od nich o lata świetlne, i to nie z ich winy. Mówię o cierpiących na depresję, wyczerpanie lub temu podobne dolegliwości, coraz częstsze w naszym społeczeństwie. W dzisiejszym pierwszym czytaniu jest zdanie napisane, zdaje się, właśnie dla nich:</p>

<p><I>Nie bój się, niech nie słabną twe ręce!</I></p>

<p>Nie poddawajcie się smutkowi i zniechęceniu. Walczcie! Najlepszym lekarstwem, najskuteczniejszym środkiem antydepresyjnym, najmniej szkodzącym zdrowiu jest właśnie w takich przypadkach nadzieja, o której mówiliśmy. Patrzcie w przyszłość. Kto uczy się jeździć na rowerze, dobrze wie, że jeśli nie chce upaść, musi patrzeć przed siebie, nie na ziemię lub na przednie koło. Trzeba wierzyć, że smutek minie, że ciemny tunel kiedyś się skończy.</p>

<p>Przychodzi mi na myśl napis, który przeczytałem pewnego dnia przechodząc pośród grobów na angielskim cmentarzu wojennym, położonym na przedmieściach Mediolanu: "Pokój nastąpi po walce i noc zamieni się w dzień" (Peace shall follow battle and night shall end in day). Jest to najlepsze życzenie i najpiękniejsza nadzieja, które można dać osobie ogarniętej depresją: także dla niej wkrótce noc zmieni się w dzień. I to nie czekając na zmartwychwstanie po śmierci, choć dopiero wtedy osiągnie się pełną radość!</p>

<p>Powróćmy teraz do słów świętego Pawła, by odkryć w nich także jakieś wskazania praktyczne. Apostoł bowiem nie ogranicza się do dania nakazu radowania się, ale pokazuje również, jak powinna postępować wspólnota zbawionych, chcąca świadczyć o radości i sprawiać, żeby była wiarygodna dla innych. Mówi:</p>

<p><I>Niech będzie znana wszystkim ludziom wasza wyrozumiała łagodność.</I></p>

<p>Greckie słowo przetłumaczone jako "wyrozumiała łagodność" oznacza zbiór postaw, które przechodzą od łaskawości przez ustępliwość po łagodność, tolerancję i gościnność. Jest prawie że synonimem uprzejmości. Termin "wyrozumiała łagodność" oznacza kogoś, z kim można porozmawiać, jego przeciwieństwem byłoby słowo nieznośny, nieprzystępny.</p>

<p>Powszechnie wiadomo, że osoba radosna, oczekująca czegoś pięknego (jak na przykład kobieta spodziewająca się dziecka), jest osobą dobrą, miłą dla wszystkich, nie czuje potrzeby obrażania innych, potrafi relatywizować rzeczy; nie jest przykra, drażliwa, umie przebaczać i potrafi o przebaczenie prosić. Taka była z pewnością Maryja w okresie Adwentu, gdy również Ona oczekiwała dziecka.</p>

<p>Skoro radość chrześcijańska - jak wspomnieliśmy - jest wspólnotowa, a nie przeżywana w samotności, to jasne jest, że nikt nie może być szczęśliwy samotnie. Polecenie: "Radujcie się", oznacza też: rozsiewajcie radość. Nie czekajcie, aż nic nie będzie wam dolegało i będziecie w dobrym humorze, żeby się do kogoś uśmiechnąć. Wrogiem radości jest nie tyle cierpienie, ile raczej egoizm, skoncentrowanie się na sobie, a zwłaszcza pycha: Trzeba umieć zatrzymać dla siebie strapienia i dzielić z innymi radość. Nie zaś na odwrót, to znaczy zachowując dla siebie radość, a dzieląc się z innymi wyłącznie zmartwieniami i cierpieniami.</p>

<p>Czy Kościół zdoła przekazać współczesnej ludzkości przesłanie nadziei i radości otrzymane od Boga? Czy znajdzie odwagę podczas tych świąt Bożego Narodzenia, żeby zawołać do świata słowami, które anioł skierował do pasterzy: "Zwiastuję wam radość wielką...", przekonany o tym, co mówi?</p>

<p>Pisarz Franz Kafka pozostawił nam krótką powieść zatytułowaną Zamek. Ma ona charakter symboliczny. Mówi o królu, który leżąc na łożu śmierci, każe uklęknąć obok siebie słudze i przekazuje mu szeptem na ucho posłanie, jakie ma zanieść osobie czekającej na nie na zewnątrz zamku. Przesłanie to ma taką wagę, że każe je powtórzyć sobie na ucho, by się upewnić, że sługa je zrozumiał. Potem skinieniem głowy odprawia go.</p>

<p>Posłaniec wyrusza. Lecz tłum stłoczony u królewskiego łoża i w komnatach jest ogromny. Daremnie posłaniec pokazuje królewski herb i stara przecisnąć się przez tłum. Nie jest w stanie</p>

<p>zrobić nawet jednego kroku. Ale nawet gdyby udało się mu dotrzeć do drzwi, co by mu to dało? Nic! Za nimi napotkałby schody przepełnione ludźmi, potem pałacowe korytarze, inne komnaty, następne dziedzińce. A nawet gdyby doszedł do bramy, co mógłby zrobić? Nic: za nią rozpościera się miasto zapchane odpadkami, którego nikomu nie udało się przejść. Tymczasem gdzieś daleko w zapadającym zmroku ktoś siedzi w oknie i marzy o tej wiadomości.</p>

<p>Tym posłańcem jesteśmy my, chrześcijanie. Chrystus przed śmiercią wybrał posłów: apostołów, i rozesłał ich, by zanieśli światu Ewangelię, która jest właśnie radosną nowiną. Musimy dbać, żeby Kościół nigdy nie stał się tym skomplikowanym zamkiem, miastem zatarasowanym śmieciami, hamującym posłańca, zamiast wypuścić go ze swoich murów. Herolda może hamować oprócz egoizmu i grzechu pojedynczych wierzących także nadmiar organizacji i biurokracji w Kościele, zawiły język, jakim niekiedy przekazywana jest Ewangelia, pewnego rodzaju klerykalizm, sprawiający, że przesłanie wydaje się dalekie od problemów ludzi.</p>

<p>Prorok Izajasz przekazuje, że w jego czasach pobliskie ludy rzucały wyzwanie Izraelitom, mówiąc: "Pokażcie nam swoją radość!" (zob. Iz 66,5). Świat niewierzący lub poszukujący wiary domaga się od nas, chrześcijan, tego samego: "Pokażcie nam swoją radość!". Spróbujmy zatem, jeśli potrafimy, ukazać światu, zaczynając od żyjących obok nas, nieco naszej radości. Naszym najlepszym sprzymierzeńcem w tym dziele będzie Duch Święty.</p>
<p>
<b>[ <a href="#Top">Powrót</a> ]</b>
</p>


<h2><a name="A05">4 niedz. Adwentu</a></h2>
<h4>IV niedziela Adwentu</h4>

<h5>Spojrzał na pokorę swojej służebnicy</h5>

<h5>Czytania: Mi 5,1-4a; Hbr 10,5-10; Łk 1,39-45</h5>

<p>Ostatnia niedziela Adwentu bezpośrednio przygotowuje nas do Bożego Narodzenia. Zakupy powinny być już zrobione, dzięki czemu jesteśmy może bardziej gotowi pomyśleć także o religijnym wymiarze tych świąt.</p>

<p>Liturgia adwentowa ukazuje nam dwoje wielkich przewodników prowadzących nas ku Bożemu Narodzeniu: Jana Chrzciciela i Maryję. W cerkwiach prawosławnych ich ikony umieszczone są po obu stronach drzwi wiodących do najświętszej części świątyni, tam, gdzie stoi ołtarz. Są jakby odźwiernymi wprowadzający mi przed oblicze króla.</p>

<p>Poznaliśmy już przesłanie Jana Chrzciciela w jedną z poprzednich niedziel. Teraz Poprzednik przekazuje nas Matce, aby Ona dokończyła naszego przygotowania do Bożego Narodzenia. I rzeczywiście dzisiejsza Ewangelia opowiada o nawiedzeniu Elżbiety przez Maryję, podczas którego Maryja wyśpiewała Magnificat</p>

<p><I>Wielbi dusza moja Pana,<br>
i raduje się duch mój w Bogu, moim Zbawcy <br>
Bo wejrzał na uniżenie Służebnicy swojej... <br>
Strąca władców z tronu,<br>
a wywyższa pokornych. <br>
Głodnych nasyca dobrami,<br>
a bogatych z niczym odprawia.</I></p>

<p>Tymi słowami Maryja pomaga nam uchwycić ważny aspekt tajemnicy narodzenia Pańskiego, na który chciałbym zwrócić szczególną uwagę, a mówiący, że Boże Narodzenie jest świętem pokornych i wyzwolenia ubogich. We współczesnym świecie zaczynają się tworzyć dwie nowe klasy społeczne, które są odmienne od klas znanych z przeszłości, czyli od posiadaczy i proletariatu. Mamy raczej z jednej strony kosmopolityczne społeczeństwo, znające język angielski, czujące się jak ryba w wodzie na lotniskach, za pan brat z komputerem i "żegłujące" po Internecie. Dla niego ziemia już jest globalną wioską. Z drugiej natomiast strony mamy ogromną rzeszę tych, którzy dopiero co opuścili swój rodzinny kraj i mają ograniczony lub pośredni dostęp do środków komunikacji społecznej. Są to współcześni nowi "władcy" i nowi "pokorni".</p>

<p>Maryja pomaga nam przywrócić wszystko na miejsce i nie dać się zwieść. Przypomina, że często najgłębsze wartości można znaleźć wśród pokornych, iż wydarzenia wywierające największy wpływ na historię (jak choćby narodziny Jezusa) mają miejsce pośród nich, nie zaś na wielkich scenach świata. Betlejem było "najmniejsze wśród plemion judzkich", o czym informuje nas pierwsze czytanie, a jednak właśnie w nim narodził się Mesjasz. Wielcy pisarze, tacy jak Manzoni czy Dostojewski, uwiecznili w swoich dziełach wartości i historie biedaków.</p>

<p>Zgłębmy przesłanie Magnificat, jakże bliskie Błogosławieństwom, które Jezus wygłosi w przyszłości. "Spojrzał na pokorę swojej służebnicy": co przez to chciała powiedzieć Matka Boża? Na pewno nie to, że "widzial moją cnotę pokory" (gdyby Maryja powiedziała to, nie byłaby naprawdę pokorna), ale raczej: "Dostrzegł moje ubóstwo, to, że tak mało znaczę". Tyle było bogatych, pięknych, wykształconych, wspaniale odzianych dziew cząt w Jerozolimie (nie mówiąc już o Rzymie), córek arystokratycznych albo arcykapłańskich rodów, a Pan zwrócił swe spojrzenie na ubogą dziewczynę z najbardziej zagubionej wsi Galilei! Maryja to właśnie chciała powiedzieć.</p>

<p>Wyboru opcjonalnego ubogich Bóg dokonal na długo przed Soborem Watykańskim II. Pismo święte mówi, że "Pan jest wzniosły, ale patrzy łaskawie na pokornego" (Ps 138,6), że "pysznym się sprzeciwia, a pokornym łaskę daje" (1 P 5,5). W całym Objawieniu Bóg ukazuje się jako ktoś pochylający się nad biednymi, strapionymi, opuszczonymi i nic nieznaczącymi w oczach świata. Apostoł Paweł pisze:</p>

<p><I>Bóg wybrał to, co niemocne, aby mocnych poniżyć (1 Kor 1,27).</I></p>

<p>To wszystko zawiera bardzo aktualną lekcję. My bowiem jesteśmy skłonni robić dokładnie na odwrót, niż postępuje Bóg. Wolimy patrzeć na tego, kto stoi na górze, niż na stojącego na dole; na człowieka zasobnego niż na potrzebującego.</p>

<p>Luter w swym komentarzu do Magnificat z mocą wyraził tę prawdę: "Każdego dnia widzimy, jak każdy stara się wywyższyć, zająć honorowe miejsce, osiągnąć władzę, bogactwo, jak pragnie dominować, żyć dostatnio, jak dąży do tego, co jest wielkie i pyszne. Każdy chce przebywać z takimi ludźmi, biegnie za nimi, chętnie im duży, chce mieć udział w ich wielkości. Nikt nie chce patrzeć w dół, gdzie jest ubóstwo, pokora, potrzeby, strapienie i cierpienie. Co więcej, wszyscy odwracają wzrok od takiego położenia. Każdy ucieka od osób tak doświadczonych, unika ich, opuszcza je, nikt nie chce im pomóc, wesprzeć je i postarać się, by również one osiągnęły jakieś znaczenie. Muszą pozostać na dole i w pogardzie".</p>

<p>Jedna rzecz w tej analizie nie odpowiada prawdzie: nie jest prawdą, że nikt nie ma zamiaru wspomagać potrzebujących. Dzięki Bogu jest wielu, którzy zachęceni przez Ewangelię lub kierowani poczuciem ludzkiej solidarności, zbliżają się do ludzi potrzebujących. Jestem przekonany, że w tym kontekście trzeba także oddać honor telewizji. To właśnie dzięki niej narody żyjące w najodleglejszych zakątkach ziemi mogą powiedzieć światu o swoich tragediach.</p>

<p>Nie możemy jednak zadowolić się przypominaniem, że Bóg spogląda na pokornych lub samemu na nich patrzeć. Sami musimy stać się mali, pokorni, przynajmniej sercem. Bazylika Narodzenia Pańskiego w Betlejem ma tylko jedne drzwi wejściowe, które są tak niskie, iż trzeba się bardzo mocno schylić, żeby wejść. Zostały tak zbudowane, aby Turcy nie mogli wjeżdżać do świątyni na koniach. Ale wyjaśnienie zawierające głęboką prawdę duchową mówi, że te drzwi mają przypominać pielgrzymom, że aby wejść w głębokie znaczenie Bożego Narodzenia, trzeba uniżyć się i stać się małym.</p>

<p>Skoro nie możemy stać się mali przed Bogiem, którego nie widzimy, stańmy się mali przed bratem, którego widzimy. "Bądźcie naśladowcami Boga" (Ef 5,1), zachęca nas święty Paweł. Naśladowanie tego, co Bóg uczynił w Boże Narodzenie, oznacza porzucenie myśli o wymierzeniu sobie sprawiedliwości, o doznanych krzywdach, usunięcie z serca wszelkich pretensji wobec bliźnich. (Bóg przecież nie chował urazy względem człowieka!). Oznacza też niedopuszczanie do siebie wrogich myśli względem nikogo: ani wobec bliskich, ani przeciwko dalekim, ani odnośnie do małych, ani co do wielkich, ani też przeciw żadnemu stworzeniu na świecie. Jeśli nie udaje się nam to w ciągu całego roku, postarajmy się przynajmniej dokonać tego w tym bożonarodzeniowym okresie. Jeśli tak postąpimy, przekonamy się, że święta będą wspanialsze. Także nasze serce ogarnie pokój ogłoszony przez anioła "ludziom Jego upodobania".</p>

<p>W najbliższych dniach często usłyszymy tę kolędę: "Zbawicielu drogi, opuściłeś śliczne niebo, obrałeś barłogi". Skoro więc Bóg "opuścił śliczne niebo", czyż i my nie powinniśmy zejść z naszych małych piedestałów pychy i dominacji, porzucić kurczowe trzymanie się naszego zdania, aby móc żyć jak pojednani bracia? Trzeba zejść z koni, żeby wejść do betlejemskiej groty...</p>

<p>Przed stajenką przychodzą na myśl słowa Jezusa:</p>

<p><I>Wysławiam Cię, Ojcze, Panie nieba i ziemi, że zakryłeś te rzeczy przed mądrymi i roztropnymi, a objawiłeś je prostaczkom (Mt 11,25).</I></p>

<p>To właśnie dzieci, nie zaś wielcy, najlepiej rozumieją Boże Narodzenie. Gdy mówimy już o dzieciach, musimy wspomnieć o bardzo smutnej sprawie, o nadużyciach popełnianych względem nich. Pedofilia, praca nieletnich, przemoc są coraz powszechniejszą bolączką... Jest to rzeź niewiniątek i rzeź niewinności! Dziecko jest bezbronne, nie jest w stanie nawet zdać sobie sprawy z wyrządzanej mu krzywdy. Dlatego, jak głosiła starożytna maksyma, należy się mu "najwyższy szacunek" (maxima debetur puero reverentia). Jezus ze swej strony wypowiedział na ten temat jedne z najtwardszych swoich słów: "Kto by się stał powodem grzechu dla jednego z tych małych, którzy wierzą we Mnie, temu byłoby lepiej kamień młyński zawiesić u szyi i utopić go w głębi morza" (Mt 18,6).</p>

<p>Jeżeli nie można powstrzymać krzywdzicieli - ludzi często chorych lub bez skrupułów - to przynajmniej otwórzmy oczy i brońmy naszych dzieci. Nie możemy pokłonić się Dzieciątku Jezus w grocie, jak uczynili to pasterze i mędrcy, to pochylmy się przynajmniej przed współczesnymi "dzieciątkami Jezus". Jezus powiedział bowiem: "Wszystko, co uczyniliście jednemu z tych najmniejszych, to również Mnie uczyniliście" (zob. Mt 25,45).</p>

<p></p>
<p>
<b>[ <a href="#Top">Powrót</a> ]</b>
</p>


<h2><a name="A06">Niedz. św. Rodziny</a></h2>
<h4>Niedziela w oktawie Narodzenia Pańskiego: <br>święto Świętej Rodziny</h4>

<h5>Ojciec Twój i Ja</h5>

<h5>Czytania: Syr 3,2-6.12-14 Kol 3,12-21; Łk 2,41-52</h5>

<p>W niedzielę po Bożym Narodzeniu liturgia obchodzi święto Świętej Rodziny, Jezusa, Maryi i Józefa. Ewangelia przedstawia nam historię zgubienia się Jezusa w świątyni i odnalezienia Go tam pośród nauczycieli. Kończy się ona następującym obrazem życia rodzinnego:</p>

<p><I>Potem poszedł z nimi i wrócił do Nazaretu; i był im poddany. A Matka Jego chowała wiernie wszystkie te wspomnienia w swym sercu. Jezus zaś czynił postępy w mądrości, w latach i w łasce u Boga i u ludzi.</I></p>

<p>Kościół ustanawiając to święto chciał wskazać na Świętą Rodzinę, jako na wzór i źródło inspiracji dla wszystkich ludzkich rodzin. Rodzi się jednak wątpliwość: co wspólnego mogą mieć ze sobą Święta Rodzina i zwykłe ludzkie rodziny? Czy nie jest przesadą wymagać od dwóch biednych stworzeń, by wzorowały się na tak niedościgłym przykładzie? Na początek wystarczy wspomnieć, że w małżeństwie Maryi i Józefa zabrakło tego, co stanowi podstawowy element każdego ludzkiego stadła, czyli zjednoczenia także na poziome seksualnym.</p>

<p>To prawda, lecz właśnie w tym punkcie przykład Świętej Rodziny może wspomóc w pokonaniu obecnego kryzysu małżeństwa. Dużo szumu wywołują statystyki o stanie rodziny, choć jedynie potwierdzają to, o czym wszyscy wiedzą. Wzrasta liczba separacji i rozwodów, a najbardziej niepokojące jest to, że często na ten krok decydują się świeżo upieczeni małżonkowie. Małżeństwa, które ledwo kilka miesięcy po ślubie, przeżywają poważne trudności! Jak to możliwe?</p>

<p>Omawiając te dane, pewna socjolog powiedziała o "analfabetyzmie w miłości". Panuje przekonanie, że aby małżeństwo było udane, wystarczy pociąg fizyczny i udane współżycie seksualne. O innych sprawach nie myśli się lub ma się nadzieję, że jakoś same się ułożą. Często "pociąg fizyczny bierze ślub z powierzchownością, zapominaniem, zdradą, nawykiem banalizowania współżycia, które zbyt szybko pomija czułość, pogłębione spotkanie dwóch osób, kradnąc czas wzajemnemu poznawaniu się, ciszy, spojrzeniom, planom".</p>

<p>Nie dziwmy się zatem, jeśli takie małżeństwa, co potwierdzają fakty, szybko się rozpadają. Gdy mówi się, że jakieś rzeczy są złączone ze sobą byle jak, używa się określenia: "Połączone na ślinę". Te małżeństwa są właśnie połączone "na ślinę"!</p>

<p>Rodzina z Nazaretu może stanowić wymowne przypomnienie duchowych wartości, których tak często brak młodym małżeństwom, jakże niezbędnych dla stworzenia trwałego związku. A są nimi: wzajemna znajomość i szacunek, zdolność do wyjścia poza siebie, do tworzenia wspólnych planów i pielęgnowania obopólnych ideałów, wspólnej ciszy i modlitwy!</p>

<p>Posłuchajmy słów wypowiedzianych przez Maryję, gdy odnalazła Syna w świątyni:</p>

<p><I>Synu, czemuś nam to uczynił? Oto ojciec Twój i Ja z bólem serca szukaliśmy Ciebie.</I></p>

<p>"Ojciec Twój i Ja": na pierwszy rzut oka może się to wydać mało ważnym szczegółem, a jednak słowa te zawierają niezwykle ważne wskazanie. Maryja i Józef stanowią jeden i ten sam podmiot. Maryja nie myśli tylko o swoim smutku, ale również o cierpieniu męża, a nawet ból męża umieszcza przed swoim: "Ojciec Twój i Ja", nie zaś "Ja i Twój Ojciec".</p>

<p>Zawarcie małżeństwa oznacza przejście od pierwszej osoby liczby pojedynczej, od "ja", do pierwszej osoby liczby mnogiej "my". Jeśli nie nastąpi ta zamiana nadająca pewien rodzaj nowej tożsamości, związek pozostanie jedynie powierzchowny i chwiejny. Małżeństwo to coś więcej niż umowa, wspólne mieszkanie, współżycie. To "ja" i "ty", które stają się "my". To właśnie oznaczają słowa Biblii: "...dwoje będą jednym ciałem". "Jedno ciało" dla Pisma świętego oznacza nie tylko połączenie ciał, ale również jedną osobę.</p>

<p>Spotykam czasem mężczyzn lub kobiety, o których nie wiem, czy są żonaci lub zamężne. A zatem nim zacznę udzielać rad lub wypowiadać osądy, wsłuchuję się w to, jak mówią, pewny, że wkrótce zdradzą swój stan. Ale często się zawodzę. Są bowiem mężczyźni i kobiety, którzy potrafią mówić o swoim życiu, także życiu osobistym, przez pół godziny i nie potrafisz wywnioskować, czy ożenili się, czy też są stanu wolnego. Ciągle słyszysz: "Ja, ja i ja", nigdy natomiast: "Mój mąż i ja, moja żona i ja". Nadal są jednostkami, nigdy tak naprawdę nie stali się małżonkami.</p>

<p>Wyrażenie "węzeł małżeński" nie podoba się już. Przywołuje na myśl obraz jarzma, którym dwa woły były razem związane, a co za tym idzie - ciężaru, niewoli. Trzeba jednak odkryć piękno tego obrazu, gdy nie jest on odniesiony do zwierząt, lecz do ludzi, którzy dobrowolnie złączyli się węzłem.</p>

<p>Jest obraz Jezusa i Maryi; który bardzo mi się podoba. Kiedyś pokazałem go narzeczonym. Od razu wybrali go jako symbol, który umieszczą na zaproszeniach ślubnych. Jest to bardzo stary fresk znajdujący się w opactwie w Subiaco. Przedstawia Chrystusa i Kościół (uosabiany przez Maryję), którzy są najwyższym wzorem, jak mówi święty Paweł, wszelkiego małżeńskiego zjednoczenia (zob. Ef 5,32). Oblubieniec, Jezus, trzyma rękę na ramionach oblubienicy. Oblubienica natomiast położyła głowę na ramieniu oblubieńca. Jego ręka delikatnie podtrzymuje jej dłoń.</p>

<p>Widać tu, jak powinno wyglądać jarzmo łączące mężczyznę i kobietę w małżeństwie. Nie jarzmo narzucone im z zewnątrz (przez społeczeństwo, Kościół lub jeszcze kogoś innego), lecz jarzmo stworzone zgodnie przez nich samych, przez jedność ich woli, dzięki czemu "jarzmo słodkie i brzemię lekkie" (Mt 11,30). W jednym z poematów z II wieku Jezus zmartwychwstały mówi: </p>

<p><I>Jak dłoń oblubieńca na oblubienicy, tak moje jarzmo nad tymi, którzy Mnie znają (Pieśni Salomona 42,8).</I></p>

<p>Ktoś, przyglądając się przedstawionemu obrazowi, mógłby powiedzieć: Dobrze, ale nawet tutaj mamy mężczyznę, który stoi wyprostowany, to on jest mocny. Kobieta natomiast jedynie wyprostowany, to on jest mocny. Kobieta natomiast jedynie wspiera się na nim. To prawda, mężczyzna, Chrystus, wyobraża tu siłę, natomiast kobieta, Maryja, zaufanie, zawierzenie. Ale zapominamy o jednej rzeczy: mężczyzna tak samo potrzebuje, by być mocnym, zaufania kobiety, jak niewiasta potrzebuje siły mężczyzny, by ufać. To z powodu naszych kryteriów wypaczonych przez grzech przedkładamy siłę nad delikatność. Bóg jest równocześnie najwyższą potęgą i największą czułością, tak że nie można stwierdzić, która z tych cech jest ważniejsza. W rzeczywistości siła w zawierzeniu i zaufaniu nie jest słabsza od mocy w sile. Jest tylko inna jakościowo. Może nawet większa. W dniu, w którym to odkryjemy, dokonamy wielkiego kroku na drodze człowieczeństwa.</p>

<p>Prezentowany plan nie jest abstrakcyjny, nie jest wymysłem księży i zakonników, którzy nie znają życia małżeńskiego z własnego doświadczenia. Często słuchając świadectw chrześcijańskich małżonków, przypomina mi się pochwała małżeństwa wygłoszona przez Tertuliana na początku III wieku w książce poświęconej żonie: "Któż zdoła opisać szczęście małżeństwa, które Kościół uświęca, Eucharystia utwierdza, błogosławieństwo przypieczętowuje, aniołowie ogłaszają, a Ojciec niebieski potwierdza? Jak piękne jest jarzmo łączące dwoje wierzących, którzy mają tę samą nadzieję, to samo pragnienie, jednakową regułę życia, identyczne pragnienie służenia... Nie ma między nimi żadnego rozdziału ani co do ciała, ani co do ducha. Rzeczywiście, są &#171;dwoje jednym ciałem&#187;. A tam, gdzie jest jedno ciało, jest także jeden duch: wspólnie bowiem modlą się, pouczają, zachęcają i wspierają.</p>

<p>Razem w Kościele Bożym, razem przy stole Pańskim, razem w trudnościach i prześladowaniach, wreszcie razem w radości. Jedno nie chowa się przed drugim, nie unikają się nawzajem, jedno drugiemu nie jest ciężarem... Nie trzeba ukradkiem czynić znaku krzyża... Widząc i słysząc takie postępowanie, Chrystus raduje się nim i zsyła im swój pokój. Tam, gdzie są oboje, jest również Chrystus, a tam, gdzie jest Jezus, szatan nie ma przystępu" (Ad uxorem II,6-9).</p>

<p>Oto co ma się na myśli, kiedy mówi się o rodzinie jako o Kościele domowym albo o małym Kościele!</p>

<p>Wspomniane na początku badania socjologiczne zawierają też element pozytywny. Mimo kryzysu rodziny, udane małżeństwo z właściwą osobą, nie przestaje być dla większości młodzieży życiowym marzeniem. Właśnie dla dodania im otuchy, by nie wstydzili się tych marzeń, snułem te refleksje.</p>
<p>
<b>[ <a href="#Top">Powrót</a> ]</b>
</p>


<h2><a name="A07">2 niedz. po Narodzeniu Pańskim</a></h2>
<h4>II niedziela po Narodzeniu Pańskim</h4>

<h5>Na początku było Słowo</h5>

<h5>Czytania: Syr 24,1-2.8-12; Ef 1,3-6.15-18; J l,1-18</h5>

<p>Ewangelia z dzisiejszej niedzieli rozpoczyna się od uroczystych słów:</p>

<p><I>Na początku było Słowo, a Słowo było u Boga, i Bogiem było Słowo.</I></p>

<p>Ewangelia, która wynosi Jezusa na takie wyżyny, poza czas i miejsce, jest tą samą Ewangelią, która na koniec sprowadza Go bardzo blisko nas:</p>

<p><I>Słowo stało się ciałem i zamieszkało wśród nas.</I></p>

<p>Nadzwyczajna waga Janowego Prologu zawiera się właśnie w tym, że ukazuje nam Jezusa równocześnie jako Boga i jako człowieka, co więcej, w tej samej osobie.</p>

<p>Ale dlaczego Syn Boży, Jezus Chrystus, druga Osoba Trójcy Świętej, przedstawiany jest w Ewangelii jako Słowo i co oznacza Słowo? W gramatyce jest to po prostu wyraz.</p>

<p>Przypatrzmy się teraz słowu. Zrodziła mi się jakaś myśl, pomyślałem na przykład o świetle. Nikt poza mną nie zna tej myśli. Gdy jednak wypowiem myśl i zawołam: "Światło!", stanie się ona światłem i zaistnieje także poza mną. Dzięki słowu idea światła nie oddzielając się ode mnie, istnieje także poza mną, w tym, kto ją usłyszał.</p>

<p>Gdy odniesiemy to do Syna Bożego, zrozumiemy, dlaczego został nazwany Słowem. Bóg Ojciec ma w sobie myśl lub obraz. Myśl tak szeroką, że ogarnia ona to wszystko, czym jest, to, co chce i może zrobić. A jest nią Syn. Bóg wyraża, czyli wypowiada także na zewnątrz to tajemnicze Słowo. Wypowiada je, gdy stwarza świat, mówiąc: "Niechaj się stanie światłość!". Od owej chwili Słowo Boże istnieje w pewien sposób także poza Nim. Stworzenia - słońce, księżyc, gwiazdy, morza, góry - są również słowami Boga, bo mówią o Nim i o Trójcy. Stworzenie jest pierwszą księgą napisaną przez Boga, którą wszyscy - nawet analfabeci - mogą czytać. Także ta księga została spisana przez Słowo, o czym mówi nam dalsza część Prologu:</p>

<p><I>Wszystko przez Nie się stało.</I></p>

<p>Bóg ponownie wypowiada swe Słowo, gdy udziela natchnienia prorokom. Pismo święte jest drugą księgą, w której Bóg jaśniej objawia nam swoje myśli i swą wolę. Wreszcie, Bóg wyraża w sposób całkowity i ostateczny siebie, kiedy Jego Słowo staje się ciałem w łonie Maryi i przychodzi na świat w Betlejem. Teraz nie mamy już przed oczami mnogości rzeczy bądź słów, lecz osobę z krwi i kości: Jezusa Chrystusa. On jest żywym Słowem Bożym.</p>

<p>To, co dzieje się ze słowem w ogólności, stało się również udziałem Słowa, które jest Synem. Nie przestając być "u Boga", przyszło i "zamieszkało wśród nas". Tak jak moje słowo stało się dźwiękiem, abyście mogli je usłyszeć, podobnie Słowo Boże przyjęło ciało, abyśmy mogli Je widzieć. "Własnymi oczami podziwialiśmy i rękami dotykaliśmy Słowo życia" (zob. 1 J 1,1). Słowo Boże stało się obrazem. Chrystus jest bowiem "obrazem widzialnym Boga niewidzialnego" (por. Kol 1,15).</p>

<p>Dotąd mówiliśmy o Słowie Bożym. Porozmawiajmy teraz o słowie ludzkim, o naszym słowie. Wobec takiego dostojeństwa słowa musimy zadać sobie pytanie: jaki użytek robimy z tego cudownego daru, jakiego Bóg udzielił człowiekowi? Aby mieć jakieś kryterium oceny, zobaczmy, jak posłużył się nim Bóg. Bóg uczynił ze Słowa narzędzie objawienia: za jego pomocą odsłonił nam prawdę o sobie, o nas, o naszym przeznaczeniu. Dzięki Pismu świętemu wiemy, kim jesteśmy, skąd pochodzimy i dokąd zmierzamy. Jego słowo jest "słowem prawdy". Bóg uczynił ze swojego Słowa środek komunikacji. Otworzył nim swoje serce, przekazał nam samego siebie. Jego słowo jest "słowem życia". Tak święty Jan mówi dalej w Prologu o Słowie:</p>

<p><I>W Nim było życie, a życie było światłoście ludzi.</I></p>

<p>Przyjrzyjmy się zatem, jak my posługujemy się słowem. Wszyscy zdajemy sobie sprawę, jak często słowo jest pozbawione znaczenia, manipulowane, a nawet fałszowane, zwłaszcza teraz, kiedy jego wartość spadła za sprawą środków masowego przekazu. Często używa się go, by raczej ukryć prawdę niż ją ujawnić. O pewnym dyplomacie jemu współcześni twierdzili, że "mówi wiele, aby nic nie powiedzieć". Ale to czasem odnosi się także do nas. Wiele mówimy, żeby tak naprawdę nic nie powiedzieć, by ukryć nasze prawdziwe myśli. Słowo staje się zasłoną dymną. Stąd wziął się brak zaufania zarówno do słowa pisanego, jak i mówionego.</p>

<p>Jezus rzekł: "Z każdego bezużytecznego słowa, które wypowiedzą ludzie, zdadzą sprawę w dzień sądu" (Mt 12,36). Jakie to są słowa bezużyteczne? Każde słowo wypowiedziane żartem, każde, które nie było niezbędnie konieczne? Biada nam, gdyby tak było, nikt by się nie zbawił! Nie, także żart może na swój sposób być pożyteczny, jeśli służy rozrywce, podniesieniu na duchu. Prawdziwie bezużytecznymi słowami są słowa obłudne, oszukujące, próbujące wmówić coś niezgodnego z prawdą.</p>

<p>We wstępie do swego Leksykonu dzieł i osób Valentino Bompiani opisuje następujące wydarzenie. W lipcu 1938 roku odbył się w Berlinie międzynarodowy kongres wydawców; w którym także on brał udział. Czuło się już nieuchronność wojny. Rząd nazistowski był mistrzem w manipulowaniu słowami w celach propagandowych. Przedostatniego dnia kongresu minister Goebbels zaprosił uczestników do parlamentu. Poproszono delegatów z różnych krajów o krótkie wystąpienie. Kiedy przyszła kolej wydawcy szwedzkiego, wszedł on na mównicę i poważnym głosem powiedział: "Boże, muszę przemawiać po niemiecku. Nie mam ze sobą słownika ani książki do gramatyki i jestem tylko małym człowiekiem zagubionym w spisie imion. Nie wiem, czy przyjaźń jest rodzaju żeńskiego, a nienawiść męskiego; albo honor, uczciwość i pokój słowami rodzaju nijakiego. Dlatego, Boże, zabierz sobie słowa, a zostaw nam nasze człowieczeństwo. Może uda się nam wówczas porozumieć i uratować".</p>

<p>Wystąpienie nagrodzono burzą oklasków, a w tym samym czasie Goebbels, który zrozumiał aluzję, opuszczał salę. Straszne, jeśli dochodzi się aż do tego, by prosić Boga, żeby zabrał słowo, ponieważ tylko się nim krzywdzimy.</p>

<p>Pewien cesarz chiński zapytany, co najpilniej należałoby zrobić, aby świat stał się lepszy, odpowiedział bez wahania: "Trzeba zreformować słowa!". Miał na myśli przywrócenie słowom ich prawdziwego znaczenia. I miał rację. Są słowa, które stopniowo zostały pozbawione swego pierwotnego znaczenia i obdarzone znaczeniem całkowicie odmiennym. Posługiwanie się nimi może mieć wyłącznie zabójczy skutek. To tak jakby pomylić lekarstwa. Państwa ustanowiły bardzo surowe prawa przeciwko fałszerzom pieniędzy, ale żadnego przeciwko fałszerzom słów.</p>

<p>Jednak żadnego innego słowa nie spotkało to, co stało się udziałem słowa miłość. Mężczyzna gwałci kobietę i tłumaczy się, że zrobił to z miłości. Wyrażenie "uprawiać miłość" jest często najbardziej wulgarnym aktem egoizmu, w którym każdy myśli wyłącznie o swoim zaspokojeniu, całkowicie lekceważąc drugą osobę, degradując ją do poziomu rzeczy.</p>

<p>Wiele miejsca poświęciliśmy nadużyciom dotyczącym słowa w kontekście społecznym. Ale Ewangelia zawsze też przekazuje coś odnoszącego się do mnie osobiście. Zanim więc zakończymy, musimy zadać sobie jeszcze jedno pytanie: jaki ja robię użytek ze słowa w relacjach z innymi? Święty Paweł napomina nas:</p>

<p><I>Niech nie wychodzi z waszych ust żadna mowa szkodliwa, lecz tylko budująca, zależnie od potrzeby, by wyświadczała dobro słuchającym (Ef 4,29).</I></p>

<p>Słowa złe - gniewne, gwałtowne, obraźliwe lub złośliwe można przyrównać do granatów rzuconych w twarz rozmówcy: wybuchają, ranią i unicestwiają. Zwłaszcza gdy są skierowane do kogoś, kto ma prawo oczekiwać od nas słów miłych, zachęcających, czułych, jak na przykład współmałżonek, rodzice albo dziecko czy też osoba cierpiąca. Zaprawdę, ludzie zdadzą z tych słów rachunek w dniu sądu!</p>

<p>Wartość człowieka ocenia się nie tyle po słowach, które wypowiada, ile po słowach, które potrafi przemilczeć. Także nawyk przeklinania, rzucania sprośnych uwag, słów dwuznacznych, przepełnianie nimi nawet książek i widowisk, obraża godność słowa. Są słowa "brzydkie" w każdym kontekście, obrażają równocześnie moralność i wychowanie.</p>

<p>Jakimż za to darem jest dobre słowo! Jakie stwarza możliwości w relacjach międzyludzkich! "Powiedzieć komuś dobre słowo", jest wyrażeniem z języka potocznego, prostym, lecz bogatym znaczeniowo. Słowo "dobre" jest podobne do słowa Boga i służy do objawienia prawdy i przekazywania dobra. Jest po prostu słowem pociechy, docenienia, przeprosin skierowanych do brata. Odwagi: zacznijmy już od teraz mówić tylko słowa dobre. Będzie to najpewniejszym sposobem, żeby... usłyszeć dobre słowa!</p>
<p>
<b>[ <a href="#Top">Powrót</a> ]</b>
</p>


<h2><a name="A08">Święto Chrztu Pańskiego</a></h2>
<h4>Święto Chrztu Pańskiego</h4>

<h5>Duch Święty zstąpił na Niego</h5>

<h5>Czytania: Iz 42,1-4.6-7; Dz 10,34-38; Łk 3,15-16.21-22</h5>

<p>Liturgia obchodzi dzisiaj święto Chrztu Jezusa w Jordanie. Interesujący nas fragment Ewangelii jest krótki, dlatego możemy go jeszcze raz wysłuchać w całości:</p>

<p><I>Kiedy cały lud przystępował do chrztu, Jezus także przyjął chrzest. A gdy się modlił, otworzyło się niebo i Duch Święty zstąpił na Niego, w postaci cielesnej niby gołębica, a z nieba odezwał się głos: "Tyś jest mój Syn umiłowany, w Tobie mam upodobanie".</I></p>

<p>Uczestniczymy w pierwszym, jeśli można tak powiedzieć, publicznym wystąpieniu Ducha Świętego w Nowym Testamencie, co stwarza wspaniałą okazję do przedstawienia trochę głębszego rozważania na Jego temat: Duch Święty nie może już być dla nas "wielkim Nieznajomym". Czym bowiem byłoby życie chrześcijańskie bez Ducha Świętego? To małżeństwo bez miłości, to kwiat bez zapachu, to ciało bez życia.</p>

<p>Michał Anioł pozostawił nam, może bezwiednie, jeden z najwymowniejszych obrazów Ducha Świętego na słynnym fresku sufitu Kaplicy Sykstyńskiej. Bóg Ojciec wyciąga pełen energii palec swej prawicy ku słabemu i nieruchomemu Adamowi leżącemu na ziemi. Ten dotyk udzielił Adamowi siły, by powstał i stał się żywą istotą.</p>

<p>"Palec Boży" (lub "moc z prawicy Ojca", jak określa Go 'Veni creator') jest jednym z imion, którymi Pismo święte nazywa Ducha Świętego (zob. Lk 11,20). To właśnie dzięki Niemu otrzymujemy łaskę zapewniającą nam życie.</p>

<p><I>Stwarzasz, gdy ślesz swego Ducha i odnawiasz oblicze ziemi (Ps 104,30).</I></p>

<p>Najprostszym sposobem odkrycia, kim jest Duch Święty, podsuwa nam Credo za każdym razem, gdy je odmawiamy:</p>

<p><I>Wierzę w Ducha Świętego, Pana i Ożywiciela.</I></p>

<p>W tych słowach zawiera się istota naszej wiary w trzecią Osobę Trójcy. Tytuł "Pan" wskazuje na to, kim Duch Święty jest (Bogiem mającym tę samą naturę, co Ojciec i Syn). Natomiast zwrot "Ożywiciel" mówi, co Duch Święty robi.</p>

<p>W jakim znaczeniu Duch Święty daje nam życie? Czy nie przekazali nam go rodzice? Tak, życie naturalne albo życie cielesne otrzymujemy od rodziców, ale życia nadprzyrodzonego lub życia duszy, życia wiecznego rodzice dać nam nie mogą. Zyskał je dla nas Jezus Chrystus swoją śmiercią krzyżową. Jezus powiedział Nikodemowi:</p>

<p><I>Zaprawdę, zaprawdę, powiadam ci, jeśli się ktoś nie narodzi z wody i z Ducha, nie może wejść do królestwa Bożego. To, co się z ciała narodziło, jest ciałem, a to, co się z Ducha narodziło, jest duchem (J 3,5-6).</I></p>

<p>Pierwszym warunkiem, żeby otrzymać Ducha Świętego jest zatem ponowne narodzenie się z wody i Ducha Świętego, czyli przyjęcie chrztu. W ten sposób przechodzimy od chrztu Jezusa do naszego chrztu. W dniu Pięćdziesiątnicy Piotr rzekł do tłumów: "Niech każdy z was ochrzci się na odpuszczenie grzechów waszych, a weźmiecie w darze Ducha Świętego" (Dz 2,38). Chrzest jest bramą wiodącą do zbawienia. Potwierdza to Jezus w Ewangelii, mówiąc:</p>

<p><I>Kto uwierzy i przyjmie chrzest, będzie zbawiony; a kto nie uwierzy, będzie potępiony (Mk 16,16).</I></p>

<p>Nikt dzisiaj nie twierdzi, że jeśli ktoś nie będzie ochrzczony, zostanie potępiony i pójdzie do piekła. Dzieci zmarłe bez chrztu, a także ludzie żyjący bez chrztu lub poza Kościołem z nie swojej winy, mogą się zbawić (ci ostatni, jeżeli będą żyli zgodnie ze wskazaniami sumienia).</p>

<p>Ktoś zadał sobie pytanie: "Co dzieje się z nienarodzonymi dziećmi, którym nie było dane przeżyć wspaniałej przygody życia?". Na tę kwestię odpowiem następująco. Zapomnijmy o idei limbusu*, jako świata tego, co nigdy nie zostanie zrealizowane, bez radości, bez smutku, gdzie miałyby pójść dzieci nieochrzczone wraz ze sprawiedliwymi, którzy zmarli przed przyjściem Chry stusa. Nauka ta, powszechnie uznawana przez wieki, widoczna też w Boskiej Komedii Dantego, nigdy nie została oficjalnie przyjęta i zdefiniowana przez Kościół. Była to tylko tymczasowa teoria teologiczna, w oczekiwaniu na bardziej zadowalające rozwiązanie, a tym samym możliwa do zastąpienia, dzięki lepszemu zrozumieniu słowa Bożego.</p>

<p>Dziecko nienarodzone i nieochrzczone zbawia się i od razu łączy z rzeszą świętych w niebie. Jego los nie różni się od losu Młodzianków, których święto obchodziliśmy zaraz po Bożym Narodzeniu. Dzieje się tak, ponieważ Bóg jest miłością i chce, żeby wszyscy się zbawili. Chrystus bowiem umarł również za nich!</p>

<p>Możemy się zastanawiać, czy oni dojdą kiedykolwiek do takiej dojrzałości i pełni, których albo natura, albo ludzie im odmówili, bądź też pozostaną również w niebie stworzeniami niepełnionymi. Także na tę wątpliwość musimy odpowiedzieć twierdząco. "Bóg nie jest Bogiem umarłych, lecz żywych; wszyscy bowiem dla Niego żyją" (Łk 20,38). Żyją w pełnym znaczeniu tego słowa. Zbawić się oznacza zaczerpnąć pełnię człowieczeństwa, które normalnie ludzie osiągają przez długą serię doświadczeń. Wszyscy jesteśmy przeznaczeni do osiągnięcia stanu "człowieka doskonałego, do miary wielkości według Pełni Chrystusa" (Ef 4,13).</p>

<p>To odnosi się do wszystkich, nie tylko do nienarodzonych dzieci. "Wszyscy będziemy odmienieni" (1 Kor 15,51). Kto opuszcza to życie w pełni zrealizowany? Ile ograniczeń fizycznych, moralnych, intelektualnych mają w chwili śmierci nawet najwięksi geniusze! Biada, jeżeli w niebie mielibyśmy już na zawsze być w takiej kondycji, w jakiej byliśmy umierając. Pierwsze słowa wypowiadane przez Boga do tych, którzy docierają do Niego "z wielkiego ucisku" świata są następujące: "Oto czynię wszystko nowe" (Ap 21,4-5).</p>

<p>Nie musimy się zatem martwić o tych, którzy bez swej winy umierają bez chrztu, ale jednak robić wszystko, co w naszej mocy, by tak się nie stało. Odmienny natomiast jest przypadek kogoś, kto znając Jezusa Chrystusa i Jego słowa, zaniedbuje przyjęcie chrztu wyłącznie z lenistwa lub niedbalstwa, choć może odczuwać w sumieniu jego wagę i konieczność. W tym przypadku wcześniej wspomniane słowa Jezusa zachowują całą swą powagę, ponieważ tylko "kto uwierzy i przyjmie chrzest, będzie zbawiony".</p>

<p>Przy tej okazji chciałbym poruszyć jeszcze jedną sprawę, którą uważam za niezwykle ważną. Jest coraz więcej osób w naszym społeczeństwie, które z różnych powodów nie zostały ochrzczone, gdy były dziećmi. Czasem stało się tak, gdyż rodzice uważali, że decyzję o przyjęciu chrztu trzeba pozostawić dzieciom, kiedy podrosną. Nie chcę teraz dyskutować o takim wyborze. Pragnę jedynie zasygnalizować poważne ryzyko, że dzieci dorosną bez podjęcia jakiejkolwiek decyzji. Rodzice przestali się interesować chrztem, ponieważ uważają, że to nie ich sprawa, dzieci natomiast mają co innego na głowie. A także dlatego, że nie przyjęło się jeszcze w mentalności ludzi, iż samemu można podjąć decyzję ochrzczenia się.</p>

<p>W ten sposób wytwarza się niebezpieczna pustka. Niektórzy dowiadują się, że nie zostali ochrzczeni i bierzmowani, dopiero gdy przychodzą do kancelarii parafialnej, żeby spisać protokół przedmałżeński. Dobrze, że przynajmniej wtedy, bo są i tacy, co pomijają nawet tę okazję i dochodzą do kresu życia nigdy nie zastanowiwszy się nad tą sprawą.</p>

<p>Aby wyjść im naprzeciw, Kościół przykłada dużą wagę do chrześcijańskiej inicjacji dorosłych. Stwarza ona młodzieży i dorosłym okazję do poznania wiary, przygotowania się i podjęcia decyzji z całą wolnością. Każdego roku w dzisiejsze święto oraz</p>

<p>Wigilię Paschalną papież chrzci pewną liczbę dorosłych z całego świata.</p>

<p>Zrobił to również w trakcie Światowego Dnia Młodzieży Paryżu i była to, według wielu obecnych, jedna z najbardziej emocjonujących chwil dla wszystkich. Papież, gdy doszedł do wyznania wiary, zwrócił się do kandydatów do chrztu pytając: - "Czy wierzysz w Boga Ojca? Czy wierzysz w Jezusa Chrystusa? Czy wierzysz w Ducha Świętego?". I każdy odpowiedział: "Wierzę!". W pewnym momencie, jakby pod natchnieniem, Ojciec Święty podniósł oczy i zwracając się do ogromnego tłumu, który znajdował się przed nim, spytał wszystkich: "A wy?". I z tego młodzieńczego morza wzniósł się potrójny okrzyk we wszystkich językach: "Wierzymy!".</p>

<p>Trzeba skończyć z myślą, że chrzest jest tylko dla dzieci. Chrzest oddaje swe pełne znaczenie właśnie wtedy, gdy jest to decyzja osobista, jako dobrowolne i świadome przystąpienie do Chrystusa i Jego Kościoła, choć w żadnym wypadku nie można odmawiać ważności i bycia darem chrztowi, gdy jest przyjęty przez dziecko, z powodów, które wyjaśniłem w ubiegłym roku podczas tego święta. Osobiście jestem wdzięczny moim rodzicom, że ochrzcili mnie, kiedy byłem mały. To nie to samo przeżyć dzieciństwo i młodość z łaską uświęcającą lub bez niej!</p>

<p>Przywołajmy na zakończenie raz jeszcze obraz palca Bożego Michała Anioła. Tym Adamem leżącym na ziemi i potrzebującym pomocy jest każdy z nas. Chrzest jest pierwszym kontaktem z tym Boskim palcem, którym jest Duch Święty udzielający nam siły i życia. Ale kontakt ten nie powinien być odosobniony. Musimy często go odnawiać za pomocą modlitwy i sakramentów.</p>

<p>Michał Anioł popełnił tylko jeden błąd w tym malowidle: nie umieścił obok Adama Ewy. Palec Boży, którym jest Duch Święty, wyciągnięty jest ku każdemu mężczyźnie i każdej kobiecie w ten sam sposób. Oczekuje tylko, by z drugiej strony znalazł się ktoś gotowy przyjąć jego życiodajny dotyk.</p>

<p>========<br>
* Limbus (otchłań) - w teologii chrześcijańskiej pozaświatowe miejsce pobytu dusz ludzi zmarłych bez chrztu, którzy bez swej winy przebywają poza zbawieniem. Miejsce bez cierpienia, ale też bez szczęścia oglądania chwały Bożej. Wyróżnia się trzy takie miejsca: 'limbus purgatorii' - czyściec, limbus patrum dla dusz sprawiedliwych sprzed przyjścia na świat Chrystusa i wreszcie limbus puerorum dla dzieci zmarłych bez chrztu (przyp. tłum.).</p>

<p>
<b>[ <a href="#Top">Powrót</a> ]</b>
</p>


<h2><a name="A09">2 niedz. zwykła</a></h2>
<h4>II niedziela zwykła</h4>

<h5>Zaprosić Jezusa na wesele</h5>

<h5>Czytania: Iz 62,1-5; 1 Kor 12,1-11; J 2,1-12</h5>

<p>Dzisiejsza Ewangelia opisuje wesele w Kanie. Przedstawmy pokrótce całe wydarzenie. W Kanie Galilejskiej, wsi leżącej niedaleko Nazaretu, odbywało się wesele. Była na nim również Matka Jezusa i może właśnie dlatego "zaproszono na to wesele Jęzusa i Jego uczniów". W pewnym momencie zabrakło wina. Swięto mogło dla nowożeńców przerodzić się we wstyd na całe życie. Maryja, która jako pierwsza dostrzegła ich położenie, naciskała na Syna, żeby się ulitował i uczynił cud. Kazał więc napełnić wodą sześć stągwi i przemienił ją w wino, które okazało się lepsze od wina podanego na początku.</p>

<p>Co Jezus chciał nam przekazać, przyjmując zaproszenie na wesele? Przede wszystkim w ten sposób uczcił zaślubiny mężczyzny i kobiety, potwierdzając pośrednio, że są one czymś pięk nym, chcianym i błogosławionym przez Stwórcę.</p>

<p>Chciał też powiedzieć nam coś jeszcze. Wraz z Jego przyjściem dokonywały się na świecie mistyczne zaślubiny między Bogiem a ludzkością, które zapowiadali prorocy jako nowe i wieczne przymierze. Wielokrotnie Bóg mówił o swojej miłości do ludzi, posługując się obrazem miłości małżeńskiej. W Kanie symbol i rzeczywistość spotkały się: ludzkie zaślubiny dwojga młodych ludzi stały się okazją, by powiedzieć nam o innym oblubieńcu i innej oblubienicy.</p>

<p>A zatem wesele w Kanie jest jedynie pretekstem, żeby mówić o duchowych zaślubinach? Nie, ponieważ relacja jest wzajemna. Jeżeli ludzkie zaślubiny są symbolem zaślubin duchowych pomiędzy ludzkością a Chrystusem, to zaślubiny duchowe ze swej</p>

<p>strony są wzorem zaślubin ludzkich. Innymi słowy, jeśli chcemy odkryć, jak powinna według Pisma świętego wyglądać relacja między mężczyzną a kobietą w małżeństwie, musimy brać za wzór relację między Chrystusem a Kościołem.</p>

<p>Spróbujmy to uczynić śledząc myśl świętego Pawła na ten temat, zawartą Liście do Efezjan 5,25-33. U źródeł i w centrum każdego małżeństwa, według tej wizji, musi być miłość:</p>

<p><I>Mężowie miłujcie żony, bo i Chrystus umiłował Kościół i wydał za niego samego siebie.</I></p>

<p>Stwierdzenie to wydaje się nam dzisiaj oczywiste. Tymczasem zaledwie przed stu laty zostało ono uznane, i to nie wszędzie. Przez wieki i tysiąclecia małżeństwo było transakcją między rodzinami, sposobem na zachowanie majątku lub siły roboczej do pracy na polu albo obowiązkiem wynikającym z pozycji społecznej. Bohaterami małżeństw byli rodzice i rodziny, nie zaś nowożeńcy, którzy często poznawali się dopiero w dniu zaślubin.</p>

<p>Chrystus nie tylko miłuje Kościół, ale Jego miłość jest nawet "zazdrosna" (zob. 2 Kor 11,2). Taka też powinna być miłość każdego męża. Jest bowiem nie tylko zazdrość zła, chorobliwa, będąca znakiem słabości i braku zaufania. Jest także dobra zaźdrość, która jest przeciwieństwem obojętności, oparta na zapale, zainteresowaniu, bojaźni o drugą osobę. Jezus, mówi dalej Paweł w Liście do Efezjan, wydał samego siebie, aby "stawić przed sobą Kościół jako chwalebny, nie mający skazy czy zmarszczki, czy czegoś podobnego". Czy możliwe jest dla ludzkiego małżonka również w tym współzawodniczenie z Chrystusem Oblubieńcem? Czy może on usunąć żonie zmarszczki? Ależ oczywiście, że może tego dokonać! Są bowiem zmarszczki powstające z braku miłości, z pozostawienia kogoś samemu sobie. Kto czuje się ważny dla współmałżonka, nie ma zmarszczek albo nawet jeśli je ma, są to odmienne zmarszczki, które czynią piękniejszym, nie zaś brzydszym.</p>

<p>A czego żony mogą nauczyć się od ich wzoru - Kościoła? Kościół stara się przypodobać wyłącznie Oblubieńcowi, nikomu innemu. Jest dumny i zachwycony swoim Oblubieńcem Chrystusem i bez ustanku wychwala Go. Odnosząc to do ludzi, mówi narzeczonym i żonom, że ich szacunek i podziw są niesłychanie ważne dla narzeczonego bądź męża. Czasem liczą się dla nich najbardziej na świecie. Byłoby bardzo źle, gdyby tego zabrakło, gdyby nigdy nie powiedziałby mu, że docenia się jego pracę, zdolności organizacyjne, odwagę, poświęcenie dla rodziny. Trzeba zapewnić go, iż docenia się to, co mówi, jeśli jest politykiem, to, co pisze, jeżeli jest literatem, to, co tworzy, gdy jest artystą. Miłość karmi się szacunkiem, bez niego umiera.</p>

<p>Jedną rzecz Boski wzór miłości przypomina zwłaszcza małżonkom, a mianowicie wierność. Bóg jest zawsze wierny, wierny mimo wszystko. Prorok Ozeasz opisuje relację między Bogiem a ludem izraelskim, posługując się obrazem małżeństwa przeży wającego kryzys. Lud jest niewierny, zawierza innym bóstwom, odwraca się plecami do Boga. Bóg najpierw grozi, daje upust gniewowi, krzyczy na dzieci używając języka na wskroś ludzkiego: "Spór prowadźcie z waszą matką, prowadźcie spór! Ona bowiem już nie jest moją żoną, a Ja już nie jestem jej mężem. Winna usunąć znaki nierządu ze swej twarzy".</p>

<p>Widząc jednak, iż groźby nie przynoszą efektu, postanawia się zmienić, puścić w niepamięć przeszłość i odzyskać oblubienicę siłą miłości. Jego słowa przywodzą na myśl męża proponującego żonie wspólną podróż gdzieś daleko, by wszystko rozpocząć od nowa, jakby nową podróż poślubną:</p>

<p><I>Dlatego chcę ją przynęcić, na pustynię ja wyprowadzić i mówić jej do serca... i będzie Mi tam uległa, jak za dni swej młodości (Oz 2,16-17).</I></p>

<p>Dzisiaj mówienie o wierności stało się tematem delikatnym, którego nikt nie chce podejmować. A przecież główną przyczyną rozpadu wielu małżeństw jest właśnie niewierność. Niektórzy nie zgadzają się z tym twierdząc, iż cudzołóstwo jest skutkiem, a nie przyczyną kryzysów małżeństw. Innymi słowy, zdradza się, ponieważ nie łączy nas już nic ze współmałżonkiem. Niekiedy jest to prawda, ale częściej chodzi o błędne koło. Zdradza się, bo małżeństwo umarło, ale małżeństwo umarło właśnie dlatego, że zaczęło się zdradzać, na początku może tylko w sercu. Rzeczą najohydniejszą jest to, że często ten, kto zdradza, całą winę zrzuca na drugą osobę, a z siebie robi ofiarę zaistniałej sytuacji.</p>

<p>W jednym z kazań święty Augustyn zauważa: "Jeśli mąż mówi, iż jest czysty i wierny żonie, śmieją się z niego i mówią, że nie jest prawdziwym mężczyzną. Do jakiego stopnia doszła ludzka pobłażliwość, że ten, kto ogarnięty jest pożądaniem, uważany jest za mężczyznę. Ten zaś, kto jej nie ulega, nie będzie za mężczyznę uznany... To tak jakby podczas zawodów w amfiteatrze uznać za silniejszego tego, kto znajdzie się pod brzuchem dzikiego zwierza, niż tego, który je pokona" (Sermo 9,12).</p>

<p>Augustyn zwracał się do mężów, ponieważ w jego czasach (jak zresztą do niedawna) cudzołóstwo było uważane za ogromny występek, jeżeli popełnione przez kobietę, i niewinnym skokiem w bok, którym można się szczycić przed przyjaciółmi, jeśli popełnił je mężczyzna. Dzisiaj wiemy, że napomnienie odnosi się jednakowo do obu stron.</p>

<p>Powróćmy jednak, nim skończymy, do ewangelicznego wydarzenia, gdyż zawiera ono nadzieję dla wszystkich ludzkich małżeństw, nawet tych najlepszych. W każdym małżeństwie dzieje się to, co stało się podczas wesela w Kanie. Rozpoczyna się ono w radości i entuzjazmie (czego symbolem jest wino), lecz początkowa euforia, podobnie jak wino w Kanie, wraz z upływem czasu zużywa się i zaczyna jej brakować. Coraz częściej więc robi się rzeczy już nie z miłości oraz z radością, ale z nawyku. Jeśli nie będzie się czujnym, rodzinę może ogarnąć chmura szarości i nudy. Zaproszonym na wesele - czyli własnym dzieciom - ma się do ofiarowania jedynie zmęczenie i zmartwienia. Także o tych małżonkach trzeba ze smutkiem powiedzieć: "Nie mają już wina!".</p>

<p>Ewangelia wskazuje małżonkom, jak nie popaść w tę sytuację lub jak z niej wyjść, jeśli już się w niej znaleźli: trzeba zaprosić Jezu sa na swoje gody! Jeżeli jest obecny, zawsze można Go poprosić, żeby powtórzył cud z Kany i przemienił wodę w wino. Wodę przyzwyczajenia, rutyny, oziębłości w wino miłości i radości wspanialszych niż początkowe, podobnie jak wino rozmnożone w Kanie. Co natomiast oznacza zaproszenie Jezusa na swoje wesele, wyjaśniłem przy innych okazjach. Oznacza ono otaczanie szacunkiem w swoim domu Ewangelii, wspólne modlenie się, przystępowanie do sakramentów, uczestniczenie w życiu Kościoła.</p>

<p>Nie zawsze narzeczeni są na tym samym poziomie religijnym. Może jedno jest wierzące, drugie natomiast nie, a przynajmniej nie tak bardzo. W takim przypadku niech Jezusa na gody zaprosi to, które Go zna, i postara się - swoją delikatnością, szacunkiem, miłością i życiem zgodnym z wiarą - by Jezus stał się jak najszybciej przyjacielem także drugiej osoby, żeby stał się przyjacielem rodziny!</p>

<p>Po tym, jak powiedzieliśmy (dzisiaj oraz w święto Świętej Rodziny) tyle pięknych słów o małżeństwie, czuję, że muszę udzielić narzeczonym i ich rodzicom pewnego ostrzeżenia. Uważajcie, żeby nie zrobić z małżeństwa najważniejszej rzeczy w życiu! Przepełnienie małżeństwa nadmiernymi oczekiwaniami, którym nie będzie w stanie sprostać, oznacza skazanie go na pewne niepowodzenie.</p>

<p>Jedna z największych historii miłosnych w literaturze, historia Fausta i Małgorzaty, kończy się tymi słowami Goethego: "Wszystko, co przemija, jest tylko symbolem". Tylko w niebie "nieosiągalne staje się rzeczywistością". Małżeństwo jest właśnie jedną z takich rzeczy przemijającą wraz z przemijaniem postaci tego świata (zob. 1 Kor 7,31). Poważnym błędem byłoby uczynienie z niego absolutu, od którego się zależy, który jest wyznacznikiem powodzenia lub porażki własnego życia. Są ludzie, którym nie wyszło w małżeństwie, a jednak są jak najbardziej godni zaufania i lepsi od wielu innych osób żyjących szczęśliwie w małżeństwie. Tylko w Bogu możliwe są pełne złączenie oraz doskonała jedność (także małżonków ze sobą), czyli to, co tutaj jest nieosiągalne, stanie się faktem na zawsze.</p>

<p>Powiedział ktoś, że wzajemna miłość nie polega na patrzeniu na siebie, lecz na spoglądaniu wspólnie w tę samą stronę. Słowo Boże pokazało nam dzisiaj kierunek, w którym małżonkowie mają patrzeć, aby wytrwać w swoim wyborze. Mają skierować oczy na Boga, źródło miłości i wierności.</p>
<p>
<b>[ <a href="#Top">Powrót</a> ]</b>
</p>


<h2><a name="A10">3 niedz. zwykła</a></h2>
<h4>III niedziela zwykła</h4>

<h5>Czy Ewangelie są opowieściami historycznymi?</h5>

<p>
<h5>Czytania: Ne 8,1-4a.5-6,8-10; 1 Kor 12,12-30; Łk 1,1; 4,14-21</h5>

<p>W dzisiejszej Ewangelii wysłuchaliśmy słów, którymi święty Łukasz rozpoczyna swoją Ewangelię:</p>

<p><i>Wielu już starało się ułożyć opowiadanie o zdarzeniach, które się dokonały pośród nas, tak jak nam je przekazali ci, którzy od początku byli naocznymi świadkami i sługami słowa. Postanowiłem więc i ja zbadać dokładnie wszystko od pierwszych chwil i opisać ci po kolei, dostojny Teofilu, abyś się mógł przekonać o całkowitej pewności nauk, których ci udzielono.</i></p>

<p>Łukasz dedykuje swą księgę Teofilowi. Chodzi tu prawdopodobnie o postać symboliczną. Imię Teofil oznacza bowiem "miłośnik Boga". Ewangelista, zanim rozpoczął opowieść o życiu Jezusa, wyjaśnia w tym wstępie założenia, jakimi się kierował. Zapewnia, że przedstawia fakty poświadczone przez naocznych świadków, "zbadane dokładnie" też przez niego. Wszystko po to, aby czytający mógł się przekonać o całkowitej pewności nauk zawartych w Ewangelii.</p>

<p>Stwarza to nam okazję do zajęcia się problemem historyczności Ewangelii. W każdą niedzielę komentujemy słowa lub wydarzenia z życia Chrystusa, ale czy pisma przedstawiające je są autentyczne? Czy opisane wydarzenia rzeczywiście miały miejsce albo zostały jedynie przypisane Chrystusowi przez innych? Jest to problem, który - po dojściu do trzeciego roku naszych rozmów o Ewangelii - nie możemy pozostawić bez wyjaśnienia. Jeszcze raz wrócę do mojego poprzedniego zajęcia. Zanim w pełni poświęciłem się kaznodziejstwu, wykładałem historię początków chrześcijaństwa", przedmiot zajmujący się tym właśnie problemem.</p>

<p>Jeszcze kilka wieków temu ludzie nie mieli poczucia krytycyzmu. Uważali za fakty to, co zostało jako takie przedstawione. Także Ewangelie były odczytywane jako wierne, dosłowne sprawozdania z tego, co Jezus powiedział bądź uczynił. Uważali je za rodzaj kroniki lub dziennika. W ostatnich dwóch, trzech wiekach nastawienie zmieniło się. Zrodził się zmysł historyczny, dlatego nim uwierzy się w jakieś wydarzenie z przeszłości, najpierw bada się je dokładnie, aby potwierdzić jego prawdziwość,</p>

<p>Wymóg ten został zastosowany również do Ewangelii. Co więcej, żadna inna książka nie została poddana tak drobiazgowym badaniom, jak właśnie Ewangelie. Nie mam zamiaru odtwarzać tutaj wszystkich etapów tych badań. Zreasumujmy jedynie różne fazy, które nauczanie Jezusa - wedle tych współczesnych badań - przeszło, nim dotarło do nas.</p>

<p>Pozwoli to nam zrozumieć, czy i w jakim znaczeniu Ewangelie są pismami historycznymi: Jedno musi być jasne: Kościół wierzy w Pismo święte nie dlatego, że dowiedziono jego historyczności, lecz dlatego, iż pochodzi ono z Bożego natchnienia. Toteż nawet te fragmenty, których historyczności nie można dowieść, nie przestają być przez to objawione przez Boga, a tym samym wierzący może w nie wierzyć i czcić je.</p>

<p>Etap pierwszy: ziemskie życie Jezusa. Jezus nic nie napisał, ale w swoim nauczaniu posłużył się pewnymi sposobami powszechnie stosowanymi w starożytności, ułatwiającymi zrozumienie i zapamiętanie tekstu. Używał krótkich zdań, posługiwał się paralelizmami i antytezami, rytmicznymi powtórzeniami, obrazami, przypowieściami... Ewangeliczne wyrażenia, takie jak choćby te: "Ostatni będą pierwszymi, a pierwsi ostatnimi" (Mt 20,16), "Szeroka jest brama i przestronna ta droga, która prowadzi do zguby; ciasna jest brama i wąska droga, która prowadzi do życia" (Mt 7,13-14), raz wysłuchane, nawet współcześni ludzie trudno zapominają. To, że Jezus osobiście nie napisał Ewangelii, nie oznacza automatycznie, iż słowa w nich przekazane nie są Jego. Ludzie dawniej nie mogąc drukować słów na papierze, utrwalali je w pamięci. Czyż nie było w naszych wsiach ludzi, którzy z pamięci powtarzali długie historie lub recytowali całe księgi Boskiej Komedii?</p>

<p>Etap drugi: ustne przepowiadanie apostołów. Po zmartwychwstaniu :Chrystusa apostołowie, już w pełni przekonani, że był On oczekiwanym Mesjaszem, zaczęli innym głosić Jezusa Chrystusa. W głoszeniu słowa Bożego oraz wyjaśnianiu Jego życia i słów brali pod uwagę potrzeby słuchaczy i okoliczności, w jakich się oni znajdowali. Ich celem nie było nauczanie historii, lecz przyprowadzenie ludzi do wiary. Dzięki lepszemu zrozumieniu przez nich samych wszystkiego, potrafili przekazać innym to, co Jezus powiedział i zrobił, dostosowując głoszenie do potrzeb ludu, do których się zwracali. W tym dziele posługiwali się różnymi środkami (odmiennymi rodzajami literackimi), wśród których nie wszystkie przykładają, taką samą wagę do historyczności przekazu. Weźmy na przykład opisy dzieciństwa Jezusa. Z historycznego punktu widzenia trudniej je zweryfikować niż dane dotyczące Jego działalności publicznej.</p>

<p>Etap trzeci: Ewangelie spisane. Począwszy od lat sześćdziesiątych pierwszego wieku, czyli około trzydziestu lat po śmierci Jezusa, niektórzy autorzy zaczęli spisywać przepowiadanie, które dotarło do nich w formie ustnego przekazu. W ten sposób powstały cztery Ewangelie. Z wielu rzeczy, które dotarły do nich, ewangeliści wybrali niektóre, inne streścili, wreszcie jeszcze inne objaśnili, by dostosować do ówczesnych potrzeb wspólnoty, dla której pisali. Potrzeba przystosowania słów Jezusa, a także nowe i różne wymagania wpłynęły na kolejność relacjonowania faktów w czterech Ewangeliach, na odmienne ich naświetlenie i wagę, które przybierają, co jednak nie przeinaczyło podstawowej prawdy przekazu.</p>

<p>Ewangeliści troszczyli się - na ile mogli - nie tylko o aspekt duchowy swoich dzieł, ale również o zawarcie w nich danych historycznych, o czym świadczy dokładność, z jaką umiejscawiają w czasie i przestrzeni wydarzenia związane z Jezusem. Łukasz w dalszej części Ewangelii podaje nam okoliczności polityczne i geograficzne, w jakich Jezus rozpoczął działalność publiczną. Informuje nas, kto był cesarzem w Rzymie, kto rządził każdą z czterech prowincji, na jakie była podzielona Palestyna (Judea, Galilea, Trachon i Abilena), kim byli arcykapłani, gdzie wszystko się rozgrywało (zob. Łk 3,1-2}.</p>

<p>Szczegółem potwierdzającym wiarygodność opowieści jest to, że często sami relacjonujący wydarzenia stawiają się w złym świetle: apostołowie nie rozumiejący Jezusa, kłócący się między sobą i śpiący w najważniejszej chwili, Piotr zdradza, inni natomiast uciekają. Kto dzisiaj napisałby wspomnienia i umieścił w nich rzeczy tak mało chlubne, gdyby nie czuł się zobligowany przez wydarzenie tak istotne, które na dalszy plan spycha wszelkie ludzkie względy?</p>

<p>Wniosek, który możemy wyciągnąć, jest następujący. Ewangelie nie są książkami do historii we współczesnym znaczeniu, czyli nie są wyłącznie relacją nagich faktów: Są jednak historyczne w tym znaczeniu, iż przekazują istotę tego, co się wydarzyło. "Ewangelie zebrały materiał o autentycznie historycznej wartości, z którego możemy wyciągnąć godny wiary obraz wydarzeń, które miały miejsce za rządów Poncjusza Piłata" (C.H. Dodd).</p>

<p>W tym jednak punkcie musimy zadać krytyczne pytanie samej krytyce. Gdzie jest więcej prawdy historycznej: w sposobie, w jaki fakty przedstawili ewangeliści, czy w hipotetycznej, aseptycznej i neutralnej relacji, jaką moglibyśmy dziś wykonać, filmując jakieś wydarzenie lub stenografując przemówienie? Aby jakiś fakt został określony mianem historycznego, nie wystarczy, że rzeczywiście miał miejsce (każdego dnia bowiem występuje tak wiele wydarzeń; po których jednak nie pozostaje nawet ślad). Trzeba, by pozostawił jakiś ślad, aby miał on jakieś znaczenie dla pewnej grupy osób. Innymi słowy, opowiadanie, żeby było "historyczne", musi brać pod uwagę nie tylko fakty, które miały miejsce, ale również ich znaczenie dla tego, kto je przeżył.</p>

<p>Ewangelie są historyczne, gdyż spełniają ten wymóg. Nie ograniczają się jedynie do przekazania suchych faktów, ale także rzucają światło na znaczenie, jakie miały one dla wspólnoty, która się z nich narodziła: Wyjaśnia to, dlaczego wydarzenia, które miały tak wielką wagę dla wierzących, zostały prawie niezauważone przez ówczesnych historyków, Dla nich nie miały żadnego znaczenia.</p>

<p>Jednym z tych, którzy dogłębnie zajęli się problemem historyczności Ewangelii, był słynny doktor Albert Schweitzer, laureat pokojowej Nagrody Nobla. Zanim zamieszkał w Afryce i założył szpital w Lambarene, napisał historię wszystkich poszukiwań na temat Jezusa aż do początku XX wieku. Udowadnia w niej, że uczeni troszczyli się, by "uwolnić Jezusa z bandaży kościelnych dogmatów", aby przywrócić Mu nagą prawdę historyczną. Gdy odzierali Jezusa z kościelnych szat, nie dostrzegli, że równocześnie także oni wtłaczali Go w ubiór narzucony przez chwilowe j gusta lub ideologie. W ten sposób mieliśmy na przemian Jezusa  idealistę, Jezusa romantyka, Jezusa socjalistę i tak dalej. (Engels, uczeń Marksa, był przekonany, że Jezus był komunistą 'ante litteram'). Potwierdzało się w ten sposób, iż nie można napisać o Chrystusie historii neutralnej. Jeśli nie przyjmuje się interpretacji Chrystusa dawanej przez Kościół, to koniec końców przyjmie się interpretację dawaną przez obowiązującą kulturę lub system  filozoficzny.</p>

<p>Jezus Chrystus nie tylko żył w historii, ale On stworzył historię i teraz żyje w historii, którą stworzył, jak dźwięk w fali, którą wywołał. Pragnienie oddzielenia Go za wszelką cenę od historii i ruchu, który stworzył, aby przywrócić Go historii powszechnej, można przyrównać do próby odłączenia dźwięku od niosącej go fali myśląc, że w ten sposób lepiej się Go zrozumie w Jego oryginalności. Oczywiste jest jednak, że jeśli ktoś pozbawia się fali, pozbawia się też dźwięku. To samo spotyka tego, kto stara się poznać Chrystusa, w ogóle nie biorąc pod uwagę duchowego ruchu przez Niego zapoczątkowanego, czyli wiary Kościoła.</p>

<p>Nie chciałbym wszelako stwarzać wrażenia, że uważam za zbędne wszelkie badania historyczne Ewangelii przeprowadzone w ostatnich trzech wiekach. Przeciwnie, to właśnie dzięki nim zyskaliśmy pogłębioną i krytyczną znajomość ich historyczności. Jesteśmy winni tym naukowcom, wierzącym i niewierzącym, głęboką wdzięczność. Oni kontynuowali, za pomocą innych środków i kryteriów, to, co zapoczątkował Łukasz, czyli "dokładnie zbadali" przekazane fakty, dzięki czemu lepiej od pierwszych czytelników Ewangelii możemy dzisiaj zdać sobie sprawę z "pewności nauk, których udzielono". Ponadto naukowe studiowanie Biblii było i jest szkołą ekumenizmu.</p>

<p>Istota chrześcijańskiego przesłania została poddana najbardziej rygorystycznemu osądowi krytyki i zdała egzamin. Tę próbę ognia jak dotąd tylko chrześcijanie przeszli pomyślnie. Niektórzy zastanawiają się, co się stanie, kiedy wcześniej lub później również inne wiary będą musiały ją przejść. Oczywiście, nie życzymy im, aby jej nie przetrwały, lecz by zostały przez tę próbę oczyszczone. Jak to miało miejsce w przypadku wiary chrześcijańskiej.</p>

<p>Wspomnieliśmy o niektórych argumentach potwierdzających podstawową prawdę historyczną Ewangelii. Możliwe, że argumentem najbardziej przekonującym jest to, czego doświadczamy w nas za każdym razem, gdy dogłębnie dotykają nas słowa Chrystusa. Za tą siłą, trwającą niewzruszenie przez dwa tysiące lat, nie może stać mit wymyślony przez ludzi. Jakież inne słowa; starożytne lub współczesne, miały taką moc?</p>

<p></p>
<p>
<b>[ <a href="#Top">Powrót</a> ]</b>
</p>


<h2><a name="A11">4 niedz. zwykła</a></h2>
<h4>IV niedziela zwykła</h4>

<h5>Na koniec zdamy relację z miłości</h5>

<h5>Czytania: Jr 1,4-5.17-19; 1 Kor 12,31-13,13; Łk 4,21-30</h5>

<p>Ewangelia z dzisiejszej niedzieli opowiada o odrzuceniu, które spotkało Jezusa w Nazarecie, Jego rodzinnej miejscowości, gdy pierwszy raz wystąpił tam jako osoba publiczna i wygłosił to słynne zdanie; "Żaden prorok nie jest mile widziany w swojej ojczyźnie". 0 wydarzeniu tym, w redakcji świętego Marka, mówiliśmy w roku ubiegłym. Możemy zatem nasze rozważanie poświęcić drugiemu czytaniu zawierającemu tak ważkie przesłanie, że w żaden sposób nie możemy go przemilczeć.</p>

<p>Chodzi o znany hymn świętego Pawła o miłości. Jest to może najbardziej wybitny i wzniosły hymn o miłości kiedykolwiek napisany. Najlepszą rzeczą, jaką możemy zrobić, to wysłuchać niektórych jego zdań, dodając kilka słów komentarza.</p>

<p><I>Gdybym mówił językami ludzi i aniołów, a miłości bym nie miał, stałbym się jak miedź brzęcząca albo cymbał brzmiący. Gdybym też miał dar prorokowania i znał wszystkie tajemnice, i posiadał wszelką wiedzę, i wszelką możliwą wiarę, tak iżbym góry przenosił, a miłości bym nie miał, byłbym niczym. I gdybym rozdał na jałmużnę całą majętność moje, a ciało wystawił na spalenie, lecz miłości bym nie miał, nic bym nie zyskał.</I></p>

<p>Słowa te wpłynęły nie tylko na sferę ściśle religijną, ale także na szerszą niwę ludzkiej kultury. Stwierdzenie, że bez miłości, wiedza na nic się nie przyda, co więcej może doprowadzić do zguby, stało się motywem przewodnim Fausta Goethego. Charles Baudelaire, autor 'Kwiatów zła', podsumował swoje długie błąkanie się po drogach zła zdaniem zaczerpniętym od świętego Pawła: "Bez miłości jestem jedynie cymbałem brzmiącym".</p>

<p>Ten prymat miłości jest chyba najistotniejszym punktem stycznym między wiarą chrześcijańską a ludzkim doświadczeniem, który powinien umożliwić im bardziej konstruktywny dialog. Od razu jednak, dla jasności sytuacji, trzeba wskazać na głębokie różnice między biblijnym sposobem pojmowania miłości a jej ukazywaniem przez literaturę. Podstawowa różnica polega na tym, że miłość sławiona przez Pawła jest przede wszystkim miłością daru. Z kolei miłość opiewana przez poetów jest prawie zawsze miłością poszukiwania. Oba rodzaje miłości dążą do radości, z tym jednak, że jedna znajduje radość w dawaniu, druga natomiast w braniu.</p>

<p>Gdy na scenie świata pojawiło się chrześcijaństwo, miłość miała już wielu wieszczy. Najsławniejszym był Platon, który poświęcił jej cały traktat. Mianem powszechnie odnoszonym do miłości w tamtych czasach było eros (od którego pochodzą nasze wyrazy 'erotyka' i 'erotyzm'). Chrześcijaństwo czuło, że ta miłość poszukiwania i pragnienia jest niewystarczająca do wyrażenia nowości jej biblijnej wizji. Dlatego też całkowicie pominęło ten termin i zastąpiło go wyrażeniem agape, które należy tłumaczyć jako miłość.</p>

<p>Tak sam Bóg określa siebie: "Bóg jest miłością" ('agape') (1 J 4,8). Oczywiste jest, że skoro Bóg jest miłością, to istota miłości nie może polegać na braniu (co bowiem Bóg mógłby otrzymać, czego jeszcze nie posiada, i od kogo miałby to otrzymać?), lecz na dawaniu siebie innym. Jezus mówi przecież:</p>

<p><I>Nikt nie ma większej miłości od tej, gdy ktoś rycie swoje oddaje za przyjaciół swoich.</I></p>

<p>Bóg nie oczekuje od nas miłości tak czystej i bezinteresownej jak Jego. Jesteśmy stworzeniami potrzebującymi wzbogacania i uzupełniania. (Platon mawiał, iż Eros, miłość, jest synem Penii i Porosa, czyli ubóstwa i poszukiwania). W nas miłość zawsze w większym lub mniejszym stopniu pociąga za sobą aspekt pragnienia, poszukiwania, pytania. Między dwoma miłościami - miłością-poszukiwaniem i miłością-darem - nie ma jednoznacznego rozdziału i przeciwieństwa, ale jeśli już, to zachodzi rozwój, wzrost. Dla nas punktem wyjścia jest eros, natomiast celem jest miłość. Między tymi dwoma miłościami jest miejsce na uczenie się miłości i wzrastanie w niej.</p>

<p>Błędne jest także rozróżnianie dwóch rodzajów miłości (jak robili to niektórzy malarze, w tym Tycjan): miłości świętej i miłości świeckiej, ponieważ również w obszarze laickim musi następować jej wzrost. Posłużmy się najoczywistszym przykładem małżeństwa. W miłości małżonków na początku dominuje eros, pociąg, pragnienie siebie, zdobywanie drugiej osoby. Lecz jeśli ta miłość nie będzie się stopniowo wzbogacać o nowy wymiar, na który będą się składać: ofiarność, zdolność zapominania się dla drugiej osoby, poświęcenie, to wszyscy wiemy, jak takie małżeństwo się skończy.</p>

<p>To, co mówimy o miłości, może pomóc nam jasno postawić sprawę szeroko dzisiaj dyskutowanego problemu adoptowania dzieci przez pary homoseksualistów. Nie chcę się tu wypowiadać na temat samego problemu homoseksualizmu, ograniczę się jedynie do omówienia sprawy adoptowania dzieci przez ludzi nim dotkniętych. Homoseksualiści powinni zresztą zdawać sobie sprawę, że to nie Kościół jest ich wrogiem. Kościół już od dawna zrewidował swoje stanowisko i poczynił precyzyjne rozróżnienia w tej materii. W społeczeństwie są inne grupy; które należałoby wesprzeć, żeby nie były tak kategoryczne w swoich osądach. Znam wielu homoseksualistów, którzy znajdują w modlitwie, w spowiedzi lub kierownictwie duchowym kapłanów, czyli w Kościele, największe wsparcie ludzkie i duchowe.</p>

<p>Adopcja dzieci przez pary homoseksualistów jest nie do przyjęcia, gdyż jest to adopcja przynosząca korzyść jedynie adoptującym, nie zaś dziecku. Pod uwagę bierze się wyłącznie własne potrzeby, a nie dziecka. Lesbijki, jak często podkreślają, też mają instynkt macierzyński i pragną zaspokoić go, adoptując dziecko. Homoseksualiści doświadczają potrzeby obserwowania, jak obok nich wzrasta młode życie i chcą ją zaspokoić, adoptując dziecko.</p>

<p>Ale czy w tym wszystkim zwraca się uwagę na potrzeby i uczucia dziecka? Będzie miało ono albo dwie matki, albo dwóch ojców, zamiast ojca i matki, ze wszystkimi problemami psychologicznymi' i tożsamości; jakie to ze sobą niesie w domu i poza nim. Czy takie dziecko nie będzie prześladowane w szkole, mając w domu sytuację tak odmienną od położenia kolegów?</p>

<p>Został przeinaczony głęboki sens adopcji. Przestała być ona dawaniem, zamieniła się w branie. A prawdziwa miłość, jak mówi święty Paweł, "nie szuka swego". To prawda, że również w przypadku normalnych adopcji rodzice poszukują czasem swego dobra (mieć kogoś, na kogo przeleje się ich wzajemną miłość, dziedzica ich trudów). Ale w rym przypadku dobro adoptujących pokrywa się z dobrem adoptowanego, nie jest z nim sprzeczne. Oddaniu dziecka parze homoseksualistów, zamiast normalnemu małżeństwu, obiektywnie patrząc, nie jest działaniem dla jego dobra, lecz krzywdzeniem go.</p>

<p>Jak zawsze to czynimy, odnieśmy także teraz słowo Boże do każdego z nas. Święty Paweł w dalszej, części hymnu wymienia cechy prawdziwej miłości:</p>

<p><I>Miłość cierpliwa jest, łaskawa jest. Miłość nie zazdrości, nie szuka poklasku, nie unosi się pychą; nie dopuszcza się bezwstydu, nie szuka swego, nie unosi się gniewem, nie pamięta złego; nie cieszy się z niesprawiedliwości, lecz współweseli się z prawdą. Wszystko znosi, wszystkiemu wierzy, we wszystkim pokłada nadzieję, wszystko przetrzyma.</I></p>

<p>Co za lustro zostało umieszczone przed nami! Słowa te powinny posłużyć nam za wzór rachunku sumienia. Czytajmy ten tekst i po każdym zdaniu pytajmy się siebie: "A ja?" Miłość cierpliwa jest, a ja?; Miłość nie zazdrości, a ja?; Miłość nie szuka swego, a ja?</p>

<p>Zanim skończę, chciałbym podkreślić ogromną aktualność, także społeczną i kulturalną, tego przesłania o miłości i solidarności. Nasza cywilizacja, zdominowana przez technikę i pragnienie poznania, potrzebuje serca, żeby człowiek mógł przeżyć w niej, nie tracąc swego człowieczeństwa i nie pogrążając się w epoce "lodowcowej".</p>

<p>Jednym ze współczesnych bożków jest bóstwo IQ, ilorazu inteligencji. Są testy mierzące go. Ale kto przejmuje się ilorazem serca? Nietrudno zrozumieć, czemu tak bardzo pragniemy poszerzyć ganice naszego poznania, a dlaczego tak mało interesujemy się wzrostem miłości. Wiedza bowiem automatycznie przekłada się na władzę, miłość natomiast na służbę. Zawsze jednak prawdziwe pozostaje to, co apostoł mówi w zakończeniu hymnu:</p>

<p><I>Miłość nigdy nie ustaje, nie jest jak wiedza, której zabraknie. Po części bowiem tylko poznajemy, po części prorokujemy... Tak więc trwaj wiara, nadzieja, miłość - te trzy: z nich zaś największa jest miłość.</I></p>

<p>Nasza wiedza starzeje się. Odkrycia wypierają się nawzajem w robiącym wrażenie tempie. Na początku XX wieku pewien profesor uniwersytetu radził bibliotekarzowi żalącemu się na brak miejsca na półkach, żeby zniszczył wszystkie książki wydane dziesięć lat temu z dziedziny tego wykładowcy, ponieważ treści w nich zawarte już się zdezaktualizowały. Dzisiaj to samo można stwierdzić o wielu publikacjach. Obecnie uczeń szkoły podstawowej wie więcej o wszechświecie niż w swoim czasie Isaac Newton.</p>

<p>Nie odnosi się to do miłości. Miłość nigdy się nie starzeje, nigdy się nie zdezaktualizuje. Miłość dzisiejsza nie jest jakościowo lepsza od miłości z dnia wczorajszego albo z czasów świętego Pawła. Jest jedyną rzeczą, która pozostanie na zawsze. "Na końcu życia - głosi maksyma świętego Jana od Krzyża, którą często posługiwali się święci i poeci - będziemy sądzeni z miłości". Nie pozwólmy, by ten egzamin całkowicie nas zaskoczył!</p>

<p></p>
<p>
<b>[ <a href="#Top">Powrót</a> ]</b>
</p>


<h2><a name="A12">5 niedz. zwykła</a></h2>
<h4>V niedziela zwykła</h4>

<h5>Jak rybak rybakowi</h5>

<h5>Czytania: Iz 6,1-2a.3-8; 1 Kor 15,1-11; Łk 5,1-11</h5>

<p>Ewangelia z dzisiejszej niedzieli znana jest jako Ewangelia o cudownym połowie. Zanim zagłębimy się w szczegóły, dobrze będzie przypomnieć sobie całe wydarzenie. Ta ewangeliczna stronica pozwoli nam między innymi poznać, jak w praktyce przebiegała działalność Jezusa oraz otaczający Go świat.</p>

<p>Pewnego dnia Jezus nauczał na brzegu jeziora Genezaret. Stopniowo jak gromadziło się coraz więcej ludzi, Jezus schodził coraz bliżej lustra wody, aż w końcu musiał wsiąść do lodu i odpłynąć nieco od brzegu, żeby, móc nadal przemawiać do tłumów. Gdy skończył mówić, polecił właścicielowi łodzi o imieniu Szymon, by wypłynął na głęboką wodę i zarzucił sieci na połów.</p>

<p>Szymon zwrócił Jezusowi uwagę, że nie jest to najlepszy dzień na łowienie ryb, ale na Jego słowo uczyni to. Co wydarzyło się potem, wszyscy wiemy. Zagarnęli tyle ryb, iż musieli wezwać na pomoc łódź płynącą w pobliżu. Był to cud potrzebny do przekonania rybaka, takiego jak Szymon Piotr. On rzucił się do nóg Jezusa, wołając: "Odejdź ode mnie, Panie, bo jestem człowiek grzeszny!". Jezus jednak odpowiedział mu słowami, które są kulminacją opowiadania i powodem, dla którego całe wydarzenie zostało przekazane:</p>

<p><I>Nie bój się, odtąd ludzi będziesz łowił.</I></p>

<p>Jezus posłużył się obrazami rybaków i pasterzy, żeby przedstawić zadania swoich pomocników. Oba obrazy wymagają dzisiaj opatrzenia ich komentarzem, jeśli nie chcemy, by współczesny czytelnik nie uważał ich za ubliżające jego godności i nie odrzucił ich. Nikomu nie podoba się bycie "złowionym" przez kogoś albo bycie baranem w stadzie!</p>

<p>Na wstępie trzeba zauważyć, że w zwykłym połowie rybak szuka swojej korzyści, a nie ryb. Podobnie pasterz. On pasie stado i strzeże go, nie dla dobra stada, lecz dla własnego dobra, gdyż owce zapewniają mu mleko, wełnę, jagnięta. W znaczeniu ewangelicznym dzieje się coś odwrotnego: to rybak służy rybie, ` to pasterz poświęca się dla owiec aż do dania za nie życia.</p>

<p>Natomiast gdy chodzi o ludzi, bycie "złowionym" lub "ponownie złowionym" nie jest nieszczęściem, lecz zbawieniem. Pomyślmy o ludziach wydanych na pastwę zimnych fal po zatonięciu nocą statku na pełnym morzu. Spytajcie ich, czy uważaliby za upokarzające rzuconą w ich kierunku sieć lub płynącą szalupę, czy też traktowaliby je jako spełnienie ich marzeń. Dlatego też do łowienia ludzi powinniśmy podchodzić, jak do wysyłania łodzi ratunkowej tym, którzy miotają się w często burzliwym morzu życia.</p>

<p>Trudność, o której wspomniałem, pojawia się znowu w innej formie. Przyjmijmy, że potrzebujemy pasterzy i rybaków. Czemu jednak jedni są rybakami, drudzy natomiast rybami? Dlaczego niektórzy są pasterzami, inni zaś owcami i stadem? Relacja między rybakiem a rybą, tak samo jak między pasterzem a owcą, nasuwa na myśl ideę nierówności, wyższości. Nikt nie chce być numerem w stadzie i wcale nie podoba się mu mieć pasterza nad sobą. Motto rewolucji francuskiej: "Równość, wolność, braterstwo", rozbrzmiewa mocnym echem w sercu współczesnego człowieka.</p>

<p>W tym miejscu musimy rozwiać pewien przesąd. W Kościele nikt nie jest wyłącznie rybakiem albo pasterzem i zarazem nikt nie jest wyłącznie rybą bądź owieczką. Wszyscy jesteśmy na różne sposoby równocześnie i jednym, i drugim. Jedynie Chrystus jest tylko rybakiem i pasterzem. Święty Piotr, nim stal się rybakiem ludzi, sam został złowiony, a potem jeszcze wielokrotnie był łowiony. Ponownie został wyłowiony, gdy krocząc po falach przeraził się i zaczął tonąć: A przede wszystkim kolejny raz został wyłowiony po swojej zdradzie. Doświadczył, co znaczy być "owcą, która się zgubiła", żeby nauczył się być dobrym pasterzem. Musiał zostać wyłowiony z głębi otchłani, w którą wpadł, aby pojął, co znaczy być rybakiem ludzi.</p>

<p>Wspaniale zrozumiał to święty Augustyn. Przemawiając do ludu w rocznicę sakry biskupiej, stwierdził: "Dla was jestem biskupem, z wami jestem chrześcijaninem". Od tego, co odróżnia kler i świeckich, pasterzy od owieczek, ważniejsze jest to, co ich łączy i jednoczy. Oczywiście; mówił dalej Augustyn, my, pasterze, piastując urząd nauczycielski, jesteśmy waszymi nauczycielami w wierze, ale na głębszej płaszczyźnie wszyscy jesteśmy współuczniami tego samego Nauczyciela - Chrystusa (św. Augustyn, 'Sermones' 340,1 i 340A,4).</p>

<p>Na oba zadania pasterzy i rybaków można także spojrzeć przez pryzmat innego tytułu, który je streszcza, a jest nim służba. "Jeśli kto chce być pierwszym, niech będzie ostatnim ze wszystkich i sługą wszystkich". Święty Paweł pozostawił nam cudowną definicję apostoła i pasterza Kościoła:</p>

<p><I>Nie chcemy okazać naszego władztwa nad wiarą waszą, bo przecież jesteśmy współtwórcami radości waszej (zob. 2 Kor 1,24).</I></p>

<p>Współtwórcy radości ludzi! Musimy otwarcie przyznać, że nie zawsze tak było. Czasem zasługiwaliśmy na reprymendę; którą Ezechiel skierował do złych pasterzy Izraela, pasących samych siebie zamiast stado (zob. Ez 34,1nn.). Pośród wielu próśb Kościoła o przebaczenie (skierowanych do naukowców, Żydów, Indian, kobiet); trzeba chyba dodać jeszcze jedną: prośbę o przebaczenie adresowaną przez kler do świeckich. I jest to może dobra okazja, żeby to zapoczątkować, jako że również ja należę do stanu duchownego. Jezus pragnął dla swojego Kościoła kleru, a nie klerykalizmu!</p>

<p>Nadużycia władzy nie powinny nam jednak przesłaniać heroizmu zastępów rybaków ludzi, którzy oddali życie i również dzisiaj je poświęcają, wypełniając swoją misję w dalekich ziemiach. Czyż można pośród nich nie umieścić obecnego następcy Szy mona Piotra? On dosłownie wyniszczył się, przemierzając świat i głosząc wszystkim Ewangelię. Postąpił tak, będąc posłuszny Jezusowemu nakazowi skierowanemu w ów dzień do Piotra: "Wypłyń na głębię!": W nim w pełni zrealizowała się obietnica, jaką Jezus złożył Piotrowi: "Ludzi będziesz łowił".</p>

<p>Z tego, co powiedzieliśmy; należy wyciągnąć praktyczny wniosek. Skoro wszyscy ochrzczeni, na różny sposób, są równocześnie łowieni i są rybakami, to otwiera się przed laikatem ogromne pole do działania. My, kapłani, jesteśmy lepiej przygotowani do bycia pasterzami niż rybakami. Łatwiej nam karmić słowem i sakramentami ludzi przychodzących do świątyń, niż pójść i szukać stojących z dala od Kościoła. Pozostaje więc wielkie pole do popisu dla rybaków.</p>

<p>Chrześcijanie świeccy ze względu na ich bezpośrednie włączenie się w życie wspólnoty są niezastąpionymi współpracownikami w tym zadaniu. Ewangelia z dzisiejszej niedzieli zawiera pouczający szczegół. Piotr i obecni z nim w łodzi po zarzuceniu sieci na słowo Jezusa, zagarnęli taką liczbę ryb, że sieci zaczęły się rwać. Wówczas, jak pisze święty Łukasz,</p>

<p><I>...skinęli na wspólników w drugiej łodzi, żeby im przyszli z pomocą. Ci podpłynęli i napełnili obie łodzie, tak że się prawie zanurzały.</I></p>

<p>Również dzisiaj następca Piotra i ci, którzy są wraz z nim w łodzi, biskupi i kapłani, dają znaki ludziom z drugiej łodzi, by przyszli im z pomocą. Proszą wiernych świeckich, żeby zanieśli ewangeliczne orędzie do swoich rodzin, do miejsc pracy, do całego życia społecznego. Takie przesłanie papież skierował do wiernych w adhortacji ChristifideIes laki, posługując się słowami z Ewangelii: "Idźcie i wy do mojej winnicy".</p>

<p>Znam pewną mamę, która miała wszystko: kochającego męża, dobre dzieci, czuła jednak, iż jej rodzinie brakuje czegoś do pełni szczęścia. Kiedyś podczas Mszy usłyszała kapłana, który powiedział: "Nie trzeba udawać się do odległych krain, żeby ewangelizować, ewangelizacja rozpoczyna się bowiem we własnym domu". Słowa te ogarnęły jej serce jak ogień. Powiedziała swemu mężowi o Jezusie i Jego Ewangelii, i oboje byli zgodni, co należy zrobić. Dzisiaj są najlepszymi współpracownikami proboszcza, a ich szczęście rodzinne, jak sami twierdzą, stało się jeszcze większe.</p>

<p>Każde autentyczne nawrócenie jest historią przejścia od łowionego do rybaka. Jako pierwszy doświadczył tego właśnie nasz przyjaciel święty Augustyn. Nawrócony dzięki modlitwom matki i ochrzczony przez świętego Ambrożego, sam stał się wielkim rybakiem ludzi. Słuchając opowieści mężczyzn i kobiet, którzy nawrócili się do Chrystusa, powiedział sobie: "Skoro oni, to czemu nie ja?". To znaczy: jeśli oni potrafili to zrobić, dlaczego ja nie miałbym pójść w ich ślady? Pragnę, by te słowa powtarzali sobie ludzie świeccy, którzy słuchali dzisiaj tego rozważania o Ewangelii.</p>

<p></p>
<p>
<b>[ <a href="#Top">Powrót</a> ]</b>
</p>


<h2><a name="A13">6 niedz. zwykła</a></h2>
<h4>VI niedziela zwykła</h4>

<h5>Błogosławieni ubodzy! Biada wam, bogacze!</h5>

<h5>Czytania: Jr 17,5-8; 1 Kor 15,12.16-20; Łk 6,17.20-26</h5>

<p>Stronica z dzisiejszej Ewangelii przedstawiająca Błogosławieństwa, pozwala nam zweryfikować to, co powiedzieliśmy, gdy rozmawialiśmy dwie niedziele temu o historyczności Ewangelii. Zauważyliśmy wówczas, że przekazując słowa Jezusa, każdy z czterech ewangelistów, nie zmieniając ich zasadniczego sensu, rozwinął jakiś konkretny aspekt, dostosowując je do potrzeb wspólnoty, dla której pisał.</p>

<p>I tak Mateusz przedstawia osiem Błogosławieństw wygłoszonych przez Jezusa, Łukasz natomiast tylko cztery. W zamian za to wzmacnia wymowę tych czterech Błogosławieństw przeciwstawiając każdemu z nich przekleństwo poprzedzone "biada". Co więcej, relacja Mateusza jest bezosobowa: "Błogosławieni ubodzy!", natomiast Łukasza skierowana jest do konkretnych ludzi: "Błogosławieni wy, ubodzy!". Mateusz podkreśla ubóstwo duchowe ("błogosławieni ubodzy w duchu"), Łukasz zaś ubóstwo materialne ("błogosławieni wy, ubodzy").</p>

<p>Są to jednak szczegóły, które, jak widać, nawet minimalnie nie zmieniają istoty rzeczy. Obaj ewangeliści, zgodnie ze swoim sposobem przedstawiania Jezusowego nauczania, ukazują jakiś nowy aspekt, który w przeciwnym razie pozostałby w cieniu. Łukasz przytacza mniej Błogosławieństw; ale, jak się przekonamy, w pełni uchwycił ich zasadniczy sens.</p>

<p>Gdy mówi się o Błogosławieństwach, myśl od razu podąża do pierwszego z nich: "Błogosławieni jesteście wy, ubodzy, albowiem do was należy królestwo Boże". W rzeczywistości jednak horyzont jest o wiele szerszy. Jezus nakreśla na tej stronicy dwa sposoby pojmowania życia: "dla królestwa Bożego" lub "dla własnej pociechy", to znaczy albo mając na uwadze życie wieczne, albo też wyłącznie to życie. Wyakcentowuje to Łukaszowy schemat:</p>

<p><I>Błogosławieni jesteście wy, ubodzy, albowiem do was należy królestwo Boże.<br>
Biada wam, bogaczom, bo odebraliście już pociechę waszą.</I></p>

<p>Dwie kategorie, dwa światy. Do błogosławionych należą ubodzy, głodni, płaczący, prześladowani i wypędzani z powodu Ewangelii. Do kategorii nieszczęśliwców należą bogaci, syci, ci, którzy teraz się śmieją, i ci noszeni na rękach przez wszystkich.</p>

<p>Jezus jednak nie kanonizował bezkrytycznie wszystkich biednych, głodnych, płaczących i prześladowanych, jak też nie demonizował wszystkich bogaczy, sytych, śmiejących się i chwalonych. Podział jest głębszy. Trzeba wiedzieć, na czym dana osoba opiera swoje bezpieczeństwo, na jakim terenie buduje dom swego życia: czy na rzeczach przemijających, czy też na wiecznych.</p>

<p>Cenny klucz do zrozumienia Błogosławieństw znajdujemy w pierwszym czytaniu, w którym Jeremiasz mówi:</p>

<p><I>Przeklęty mąż, który pokłada nadzieję w człowieku... <br>
Jest on podobny do dzikiego krzaka na stepie. <br>
Błogosławiony mąż, który pokłada ufność w Panu... <br>
Jest on podobny do drzewa zasadzonego nad wodą.</I></p>

<p>Dzikie krzaki ze stepu, które nie wydają owoców, nie mają żadnej wartości, natomiast drzewo rosnące przy rzece rodzi kwiaty i owoce w obfitości.</p>

<p>Spróbujmy zatem zrozumieć, co oznacza życie dla własnej pociechy lub, jak mówi Jeremiasz, pokładając nadzieję w człowieku. I co oznacza życie dla królestwa Bożego bądź pokładanie</p>

<p>Wyobraźmy sobie nasze życie zamknięte jakby w okręgu. Na początek przyjrzyjmy się życiu osoby szukającej własnej pociechy. W środku okręgu wznosi się tron z napisem: "JA" (zrobionym dużymi literami, bo to "ja" mniema, że jest bardzo ważne). Blisko środka wyobraźmy sobie punkty. Są to ludzie i rzeczy, które uważamy za sympatyczne, rzeczy zadowalające nasze pragnienia.</p>

<p>W zależności od osoby nazwa tych punktów jest inna. Może to być hobby, którym ktoś się pasjonuje, dyskoteka, bar, stadion, gry wideo i przede wszystkim pieniądze.</p>

<p>Daleko, na obrzeżach albo nawet poza okręgiem; wyobraźmy sobie inne punkty. Są to osoby bądź zadania, których nie lubimy, dlatego utrzymujemy je z dala od siebie lub stale przekładamy na później, choć naszym obowiązkiem byłoby postawienie ich na pierwszym miejscu. Tu wszystko jest regulowane nie poczuciem obowiązku i obiektywną wagą rzeczy, lecz kaprysem, upodobaniem albo rzeczami, którymi jesteśmy opętani. Takie postępowanie szkodzi nie tylko życiu wiecznemu, ale również obecnemu życiu, zdrowiu, rodzinie.</p>

<p>Zostawmy to jednak na chwilę i wyobraźmy sobie inny okręg, przedstawiający odmienny sposób życia. Także w rym przypadku na środku wznosi się tron, na którym zasiada osoba. Nie jest nią jednak "JA", lecz BÓG. Również tutaj mamy punkty, nie są jednak rozłożone bezładnie lub zgodnie z czyimś kaprysem, ale wszystkie są mniej lub bardziej bliskie środka, zgodnie z ich rzeczywistą wagą. Jeden punkt oznacza rodzinę, drugi pracę lub naukę dla studenta, trzeci przyjaźń, następny czytanie bądź słuchanie słowa Bożego, kolejny modlitwę, dalszy wypoczynek i rozrywkę i tak dalej. Wszystko jednak zajmuje właściwe miejsce. Jest to życie uporządkowane, w przeciwieństwie do życia nieuporządkowanego.</p>

<p>Jezus posłużył się przypowieścią, żeby pokazać konieczność jak najszybszego przejścia od pierwszego do drugiego sposobu życia. Dwaj ludzie, mówi, zbudowali domy. Jeden wzniósł go na piasku, drugi natomiast na skale. Ten, który zbudował na piasku, mniej się natrudził, nie musiał kopać, aby dojść do skały. Co się jednak wydarzyło? Wezbrały potoki, zerwały się wichry: dom wzniesiony na piasku runął, natomiast dom zbudowany na skale ocalał. Także życie dla samego siebie i dogadzanie sobie jest łatwiejsze i bardziej zabawne, wystarczy jednak choroba; niepowodzenie, żebyśmy przekonali się, iż budowaliśmy na piasku.</p>

<p>Chyba już kiedyś posłużyłem się historyjką o dwóch mułach, ale posłuchajmy jej mimo to jeszcze raz, gdyż doskonale odzwierciedla to, o czym mówimy. Dwa muły wracały z targu ze swoim panem. Jeden niósł gąbki, drugi sól. Ten obciążony solą szedł z trudem, zlany potem z powodu ciężaru soli, drugi zaś niosący na grzbiecie gąbki, wesoło podskakiwał i żartował ze strudzonego towarzysza. Docierają do rzeki, oba muły wchodzą do wody i cóż się dzieje? Ten niosący gąbki zaczyna czuć, że ładunek ciąży mu coraz bardziej, aż w końcu tonie pod ciężarem gąbek, które nasiąkły wodą. Muł niosący sól stopniowo czuł się coraz lżejszy, ponieważ sól powoli rozpuszczała się, aż wreszcie znalazł się bezpieczny na drugim brzegu, wolny od wszelkiego ciężaru.</p>

<p>Wyobraźmy sobie osobę, która spotkawszy ich nim dotarli do rzeki, zawołałaby do muła niosącego sól: "Błogosławiony jesteś, ponieważ jesteś utrudzony i cierpisz!", i do drugiego muła: "Jakże nieszczęsny jesteś ty, który śmiejesz się i bawisz!". Postronny obserwator mógłby powiedzieć, że słowa te są obelgą albo kpiną. A jednak ów człowiek przychodzący od strony rzeki wiedział, co czeka oba zwierzaki. Również Jezus wie, co mamy przed sobą, dlatego mówi: "Błogosławieni wy, ubodzy - biada wam, bogacze".</p>

<p>Dzisiejsza ewangeliczna stronica naprawdę jest mieczem obosiecznym: rozdziela, nakreśla dwa losy diametralnie odmienne. Jest jak południk Greenwich, dzielący świat na wschód i zachód. Zachodzi tu jednak na szczęście istotna różnica. Południk Greenwich jest stały: krainy położone na wschodzie nie mogą przesunąć się na zachód. Podobnie stały jest równik oddzielający biedne południe od bogatej i opływającej we wszystko północy.</p>

<p>Linia oddzielająca w Ewangelii błogosławionych od nieszczęśliwców nie jest taka. Jest barierą ruchomą, łatwo dającą się przejść. Można nie tylko przejść z jednego sektora do drugiego, ale cała ta stronica została podyktowana przez Jezusa, by zachęcić nas do przejścia z jednego środowiska do drugiego. Chrystus zaprasza nas nie do stania się ubogimi, ale bogatymi! "Błogosławieni jesteście wy, ubodzy, albowiem do was należy królestwo Boże". Ubodzy, którzy posiadają królestwo, i to już od teraz! Ci bowiem, którzy postanawiają wejść do tego królestwa, już są dziećmi Bożymi, są wolni, są braćmi, są pełni nadziei na nieśmiertelność. Kto nie chciałby być ubogi w takim stylu?</p>

<p>Mówiąc prościej, królestwem obiecywanym przez Jezusa jest przede wszystkim panowanie nad samym sobą, posiadanie własnego życia, czyli świadomość, po co jest się na świecie, czego po chlebie powszednim najbardziej potrzebujemy.</p>

<p>Pewien angielski dziennikarz, deklarujący się jako niewierzący, napisał artykuł zatytułowany "Życie jest wielkim rebusem i niestety nie ma dość czasu, by odkryć jego sens". Pisał między innymi: "Czy zanim umrę, zdążę odkryć, po co się narodziłem? Dotychczas nie udało się mi odpowiedzieć na to pytanie, a lat, które mi pozostały, jest mniej niż tych, które są już za mną. Nie mogę uwierzyć, że urodziłem się przez przypadek, a skoro nie narodziłem się przypadkowo, to me życie musi mieć jakiś sens... W krajach takich jak mój nie brak ludzi posiadających wszelkie udogodnienia. Mimo to prowadzą życie albo monotonne, albo przeżywają okrutną rozpacz - w zależności od przypadku. Wiedzą jedynie, że wewnątrz nich jest pustka i mimo jedzenia, napojów, samochodów czy telewizorów, którymi starają się ją zapełnić, pomimo wspaniałych dzieci i wiernych przyjaciół umieszczanych na skraju tej studni, pustka nie przestaje ciążyć".</p>

<p>Wierzę, że Ewangelia daje nam coś, co może wypełnić tę pustkę i rzesze ludzi skorzystały z tego i codziennie tego doświadczają. Niebezpieczne byłoby odrzucenie tej odpowiedzi, bez choćby próby przyjrzenia się jej.</p>

<p></p>
<p>
<b>[ <a href="#Top">Powrót</a> ]</b>
</p>


<h2><a name="A14">7 niedz. zwykła</a></h2>
<h4>VII niedziela zwykła</h4>

<h5>Nie sądźcie!</h5>

<h5>Czytania: 1 Sm 26,2.7-9.12-13.22-23; 1 Kor 15,45-49; Łk 6,27-38</h5>

<p>Ewangelia z dzisiejszej niedzieli obfituje w praktyczne wskazówki. Także nasze rozważanie w związku z rym będzie spokojniejsze i bardziej konkretne niż zwykle:</p>

<p><i>Miłujcie waszych nieprzyjaciół; dobrze czyńcie tym, którzy was nienawidzą. Jeśli cię kto uderzy w jeden policzek, nadstaw mu i drugi. Błogosławcie tym, którzy was przeklinają. Daj każdemu, kto cię prosi.</i></p>

<p>Wszystkie te zalecenia zawierają się w złotej zasadzie postępowania, znajdującej się w rym właśnie miejscu Ewangelii: "Jak chcecie, żeby ludzie wam czynili, podobnie wy im czyńcie". Tylko ta zasada, jeśli zostałaby wprowadzona w życie, sama wystarczyłaby do zmienienia oblicza rodziny i społeczeństwa, w którym żyjemy. Stary Testament znał ją w formie negatywnej: "Czym sam się brzydzisz, nie czyń tego nikomu" (Tb 4,15). Jezus natomiast proponuje jej pozytywną wersję: "Jak chcecie, żeby ludzie wam czynili, podobnie wy im czyńcie" i przez to jest ona bardziej wymagająca.</p>

<p>Jezusowa maksyma, by czynić dobro tym, którzy nas nienawidzą, została zilustrowana w dzisiejszym pierwszym czytaniu na przykładzie króla Dawida. Dawid, poszukiwany przez Saula pragnącego go zabić, zaskoczył kiedyś nieprzyjaciela we śnie. Mógł go zabić, nie uczynił tego jednak. Poprzestał na obcięciu poły płaszcza, na świadectwo tego, co się stało. Był to bez wątpienia wielkoduszny gest. Porównując go jednak z Ewangelią, przekonujemy się, że gest ten był bardziej wymagający. Dawid nie mścił się, nie chciał bowiem ściągnąć na siebie przekleństwa za zabicie pomazańca Pańskiego. Wolał, żeby sam Bóg oddał mu sprawiedliwość w sporze z Saulem. Jezus w Ewangelii mówi, że mamy być "dobrzy dla niewdzięcznych i złych", nie oczekując, że Bóg ukarze ich, ale naśladując w ten sposób Ojca niebieskiego, który wszystkim okazuje miłosierdzie.</p>

<p>Nie mogąc omówić wszystkich zaleceń Jezusa zawartych w Ewangelii z dzisiejszej niedzieli, zatrzymajmy się nad jednym z nich, z bliska dotykającym naszego codziennego życia, a dotyczącym osądzania:</p>

<p><i>Nie sądźcie, a nie będziecie sądzeni; nie potępiajcie, a nie będziecie potępieni.</i></p>

<p>Sens tego zalecenia nie jest taki: nie osądzajcie ludzie, to i oni nie będą oceniać was (wiemy z doświadczenia, że nie zawsze tak jest); lecz następujący: nie sądź twego brata, by i Bóg nie osądził ciebie. A raczej: nie sądź twego brata, ponieważ Bóg nie osądził ciebie. W Ewangelii świętego Mateusza po słowach przed chwilą przytoczonych następuje bardzo wymowny obraz:</p>

<p><i>Czemu to widzisz drzazgę w oku swego brata, a belki we własnym oku nie dostrzegasz?</i></p>

<p>Pan porównuje grzech bliźniego {grzech 'osądzony'), jakikolwiek by on był, do drzazgi, w przeciwieństwie do grzechu osądzającego (grzech sądzenia), który jest belką. Belką jest już sam akt osądzania, tak jest to poważne wykroczenie w oczach Bożych. Święty Jakub pytaniem wyjaśnia powód, dla którego nie powinniśmy osądzać. Pisze:</p>

<p><i>A ty kimże jesteś, byś sądził bliźniego? (Jk 4,12).</i></p>

<p>Chce przez to powiedzieć: wyłącznie Bóg może sądzić, ponieważ zna tajemnice serca, powody, intencje i cele danego czynu. A my, cóż możemy powiedzieć o tym, co dzieje się w sercu drugiej osoby, gdy coś robi? Co wiemy o wszystkich uwarunkowaniach, jakim był poddany z powodu temperamentu, wychowania, kompleksów i obaw, które nosi w sobie?</p>

<p>Osądzanie innych jest dla nas zajęciem bardzo niebezpiecznym. Przypomina wypuszczanie strzały z zamkniętymi oczami, nie wiedząc w co trafi. Sprawia, że stajemy się niesprawiedliwi, bezlitośni, nieczuli. Wystarczy spojrzeć, jak trudno jest nam zrozumieć powody naszego własnego postępowania, by zdać sobie sprawę, że całkiem niemożliwe jest zgłębienie tajemnic drugiej osoby i ustalenie, dlaczego postąpiła tak, a nie inaczej. Nasze oceny są prawie zawsze pochopne, czyli nierozważne, oparte na impulsie chwili, nie zaś na pewnikach. Są owocem przesądów.</p>

<p>W historiach o Ojcach pustyni czytamy o pewnym młodym mnichu, który zgrzeszył. Jego starszy współbrat surowo go ocenił, mówiąc publicznie: "Cóż za wielką krzywdę wyrządził klasztorowi!". Nocą anioł ukazał mu duszę brata, który zgrzeszył, i powiedział: "Oto ten, którego osądziłeś, zmarł. Gdzie chcesz, bym go posłał: do raju czy do piekła?". Święty starzec był tak wstrząśnięty, że resztę życia spędził płacząc i pokutując, błagając Boga, by przebaczył mu jego grzech. Zrozumiał, że gdy osądzamy, stajemy się odpowiedzialni za wieczny los naszego bliźniego. Decydujemy ze swej strony o życiu lub śmierci. Ustanawiamy się bogiem. Ale kim jesteśmy, żeby sądzić naszego brata?</p>

<p>Często jesteśmy podobni do prokuratorów wygłaszających oskarżycielskie mowy. Rankiem, czytając gazetę lub słuchając dziennika radiowego, przywdziewamy togę sędziego i zaczynamy ferować wyroki na prawo i lewo: "Tego należałoby powiesić, tego natomiast skazać na dożywocie...". Gdy przychodzi ktoś z wizytą, jeszcze dobrze nie wszedł, a już oceniamy, jak jest ubrany, co zrobił, powiedział, jak wychowuje dzieci.</p>

<p>Ale rozważanie o sądzeniu jest delikatne i złożone. Nie można zakończyć go w tym miejscu, żeby nie wydało się nierealne. Jak bowiem można ryć, nigdy nie wygłaszając żadnych sądów? Osąd jest w nas domyślny, nawet w spojrzeniu. Nie możemy patrzeć, słuchać, żyć nie oceniając automatycznie. Rodzic, przełożony, spowiednik, każdy, kto odpowiada za innych, musi osądzać. A co powiedzieć o sędziach, którzy oceniają zawodowo? Czy są z góry skazani przez Ewangelię?</p>

<p>Gdy się głębiej zastanowimy, odkryjemy, że Ewangelia wcale nie jest tak naiwna, jak może to wyglądać na pierwszy rzut oka. Ona poleca nam nie tyle, żebyśmy odrzucili osądzanie z naszego życia, ile byśmy usunęli truciznę naszego sądu! To znaczy zawiść, odmowę, zemstę, które często mieszają się z obiektywną oceną wydarzenia. Po poleceniu Jezusa: Nie sądźcie, a nie będziecie sądzeni", od razu, jak widzieliśmy, następuje zalecenie: "Nie potępiajcie, a nie będziecie potępieni (Łk 6,37). Drugie zdanie objaśnia znaczenie pierwszego.</p>

<p>Sądzenie samo w sobie jest czynnością neutralną. Może zakończyć się albo skazaniem, albo uniewinnieniem. Są sądy bezlitosne, odrzucane przez słowo Boże, oparte na prawie odwetu: "Oko za oko, ząb za ząb", które wraz z grzechem potępiają bez litości także grzesznika.</p>

<p>Słusznie sumienie cywilizowanego świata odrzuca dzisiaj prawie jednomyślnie karę śmierci. W niej bowiem (oprócz zasady, że nikt nie ma prawa zabijać drugiego człowieka) aspekt zemsty społeczeństwa i zniszczenia przestępcy przeważa nad aspektem samoobrony i zniechęcania do popełniania występków, co można by osiągnąć nie mniej skutecznie innymi karami. Poza tym zabija się czasem osoby całkowicie niewinne, gdyż przez ten czas winowajca żałuje postępku i całkowicie zmienia postępowanie.</p>

<p>Jezus mówił, że nie przyszedł na świat, "aby świat potępić, ale po to, by świat został przez Niego zbawiony" U 3,17). Posłużmy się bardzo prostym przykładem, aby zrozumieć różnicę między sądem potępiającym a sądem niosącym zbawienie. Mama i obca osoba mogą ocenić dziecko za ten sam postępek. Sami oceńcie, jak różna będzie opinia mamy i obcej osoby! Mama cierpi z powodu wykroczenia, jakby sama je popełniła, czuje się współodpowiedzialna, pragnie pomóc dziecku poprawić się. Z pewnością nie opowiada na prawo i lewo o wadach dziecka. Jeśli nasze oceny na temat innych będą podobne do sądów mamy lub tary, osądzajmy, ile się nam podoba. Nie popełnimy grzechów, ale spełnimy uczynki miłości.</p>

<p>Zanim zakończymy, dajmy jeszcze praktyczną wskazówkę. Jeżeli nie jesteśmy zmuszani przez urząd albo rzeczywistą konieczność, powstrzymujmy się, kiedy to tylko możliwe, od ferowania wyroków na temat bliźnich, widząc, iż tak łatwo w nasze oceny może wsączyć się jad, o którym mówiliśmy. Gdy to nie jest możliwe i musimy wydać opinię, spróbujmy zrobić to wedle złotej zasady, pozostawionej nam przez Jezusa:</p>

<p><i>Jak chcecie, żeby ludzie wam czynili, podobnie wy im czyńcie.</i></p>

<p>Spróbujmy od razu wprowadzić w życie tę normę w małych rzeczach, a przekonamy się, jak jest ona wspaniała i jak ułatwia rozwiązywanie różnych problemów.</p>

<p></p>
<p>
<b>[ <a href="#Top">Powrót</a> ]</b>
</p>


<h2><a name="A15">1 niedz. Wielkiego Postu</a></h2>
<h4>I niedziela Wielkiego Postu</h4>

<h5>Pokusa</h5>

<h5>Czytania: Pwt 26,4-10; Rz 10,8-13; Łk 4,1-13</h5>

<p>Każdego dnia oburzamy się słysząc o złu, które jest na świecie. Rzadko natomiast zwracamy uwagę na zło obecne w nas, w naszych myślach, przyzwyczajeniach, relacjach międzyludzkich, mimo że często jest to jedyne zło, którego usunięcie zależy właśnie od nas. Ewangelia o kuszeniu Jezusa na pustyni, rozpoczynająca okres Wielkiego Postu, pomoże nam, jak zobaczymy, dokonać przejścia z zewnątrz do wewnątrz nas. Czytamy w Ewangelii świętego Łukasza:</p>

<p><i>Pełen Ducha Świętego, powrócił Jezus znad Jordanu i przebywał w Duchu Świętym na pustyni czterdzieści dni, gdzie był kuszony przez diabła. Nic w owe dni nie jadł, a po ich upływie odczuł głód.</i></p>

<p>Pod koniec postu na scenę wszedł kusiciel i zaproponował trzy pokusy: Ktoś mógłby się zgorszyć słysząc, że nawet Jezus był kuszony. Czy nie był Synem Bożym? Oczywiście, że nim był, ale był również człowiekiem i jako człowiek chciał "doświadczyć tego samego, co my, oprócz grzechu". I jest to wielka pociecha dla nas. Przejdźmy zatem do pierwszej pokusy:</p>

<p><i>Jeśli jesteś Synem Bożym, powiedz temu kamieniowi, żeby się stał chlebem.</i></p>

<p>Druga pokusa:</p>

<p><i>Diabeł wyprowadził Go w górę, pokazał Mu w jednej chwili wszystkie królestwa świata i rzekł do Niego: "Tobie dam potęgę i wspaniałość tego wszystkiego, bo mnie są poddane i mogę je odstąpić, komu chcę. Jeśli więc upadniesz i oddasz mi pokłon, wszystko będzie Twoje.</i></p>

<p>Pokusa trzecia:</p>

<p><i>Zaprowadził Go też do Jerozolimy, postawił na narożniku świątyni i rzekł do Niego: "Jeśli jesteś Synem Bożym, rzuć się stąd w dół".</i></p>

<p>Tak naprawdę jest to jedna pokusa przybierająca trzy odmienne formy: jest to tak zwana pokusa mesjańska, polegająca na narcucaniu się ludziom siłą i cudami. Jezus odrzuca tę drogę na korzyść tej, która, jak czuje w sercu, została wybrana dla Niego przez Ojca. Stawką w grze jest wszystko. Minimalny błąd w wyborze kierunku mógł zdecydować o przyszłości człowieka, Chrystusa, a nawet samego Boga. Jezus stoi na rozdrożu. Stąd wypływa waga przypisywana w Ewangeliach tej chwili w życiu Chry stusa.</p>

<p>Odrzucenie krzyża oznaczałoby uratowanie chwały bóstwa, zgodnie z wyobrażeniem, jakie o bóstwie mieli wierzący. Przyjęcie słabości, upokorzenia i wreszcie sromoty krzyża oznaczało powiedzenie światu czegoś całkowicie nowego o Bogu i Mesjaszu, co jednak zawiedzie wszelkie oczekiwania, zgorszy i skonfliktuje Jezusa ze środowiskiem religijnym. Jezus bez wahania wybiera drogę wyznaczoną Mu przez Ojca. Ukierunkowuje swe życie na Wielkanoc i na posłuszeństwo aż do śmierci.</p>

<p>Kuszenie Jezusa jest ważne nie tylko ze względu na to, co mówi nam o Jezusie, ale również z powodu tego, co mówi o nas. Ta ewangeliczna stronica nie jest zakończona, lecz niesie z sobą przerażającą aktualność, którą postaramy się uchwycić. Jeśli z jednej strony jest prawdą, że w tle trzech pokus ukrywa się pokusa mesjańska, to z drugiej równie prawdziwe jest też to, iż każda z nich zawiera konkretne znaczenie i ma uniwersalny zasięg.</p>

<p>Innymi słowy, w potrójnym kuszeniu Jezusa są zapowiedziane wszystkie nasze pokusy. Dostojewski mawiał, że gdyby kuszenia zabrakło w Ewangelii i trzeba byłoby je wymyślić, a do dzieła zabraliby się wszyscy mędrcy ziemi, nie wymyśliliby niczego porównywalnego co do siły i głębi do tych trzech pokus. "W nich streszczona i przepowiedziana została cała historia ludzkości" (<i>Bracia Karamazow</i>),</p>

<p>W duchu tego przeświadczenia spróbujmy ponownie odczytać trzy Jezusowe pokusy. "Powiedz temu kamieniowi, żeby się stał chlebem": jest to pokusa odwrócenia naturalnego biegu rzeczy, zmienienia normalnego sposobu zdobywania pożywienia. Czy nie powtarza się to dzisiaj, na przykład w planach sklonowiania człowieka? Wypacza to całkowicie naturalny sposób przekazywania życia. Nie czekając na odpowiednią dyskusję między zainteresowanymi instytucjami (nauką, etyką, filozofią, polityką, religią), kilka osób samodzielnie decyduje o losie ludzkości, przywłaszczając sobie Boże prerogatywy. Popada się w pewnego rodzaju naukowy mesjanizm; odrzucony przez Jezusa, a którego 'konsekwencje są ignorowane.</p>

<p>Kierkegaard zauważa, iż nadludzka ostrość kuszenia Chrystusa polega na tym; że On, będąc głodny, mógł dokonać cudu, by zdobyć jedzenie, ale musiał powstrzymywać się przed posłużeniem się swoją mocą, ponieważ Ojciec niebieski nie chciał, żeby w ten sposób była użyta (Dziennik, X4A 181). Tym samym Chrystusowa odmowa staje się przykładem dla nas. Przypomina ona nauce, że to, iż może coś zrobić (to znaczy potrafi tego dokonać), wcale nie oznacza, że może to zrobić (że wolno jej to uczynić). Jest to straszliwa pokusa, ale mamy nadzieję, że naukowcy wyjdą z niej obronną ręką, unikając pogrążenia się w szaleństwie wszechmocy nauki, którego konsekwencje mogłyby okazać się tragiczne.</p>

<p>Przejdźmy do drugiej pokusy: "Dam Ci władzę i otoczę chwałą, jeśli upadniesz i oddasz mi pokłon". Pokusa zdobycia nadzwyczajnej władzy, sukcesu, nawet za cenę, jak się to mówi, zaprzedania duszy diabłu. Czyż nie to właśnie ma miejsce w magii, okultyzmie, spirytyzmie, rytach satanistycznych i podobnych rzeczach, które zatruwają nasz świat i wabią ludzi?</p>

<p>Trzecia pokusa: "Jeśli jesteś Synem Bożym, rzuć się w dół". Pokusa spektakularności, przyciągania uwagi za wszelką cenę. To właśnie popycha dzisiaj wielu ludzi (zwłaszcza młodych) do robienia rzeczy dziwnych, niepotrzebnych, a nawet perwersyjnych, byle tylko o mnie mówiono lub pisano w gazetach. Pokazanie się staje się ważniejsze od bycia, jest to szukanie popularności za wszelką cenę: Miał rację Pascal mówiąc: "Są ludzie gotowi sprzedać własne życie, byle tylko o nich mówili".</p>

<p>Spróbujmy jednak przyjrzeć się głębiej pokusie, żeby nauczyć się stawiać jej czoło. Pokusa bowiem nie ogranicza się do wymienionych przez nas przypadków, ale w różnych powszednich postaciach, jest udziałem wszystkich ludzi. Czym jest pokusa? W powszechnym znaczeniu jest pociąganiem nas przez to, o czym wiemy, że jest złe, lub namową i zachętą do popełniania go, pochodzącą od diabła, naszych pożądliwości i otaczającego świata.</p>

<p>Pokusę do grzechu trzeba zniszczyć od razu. Starożytni Ojcowie Kościoła, którzy byli specjalistami w walce z pokusami, uprzedzają nas: "Są dwa sposoby działania pokusy. Pierwszy polega na rozbudzeniu przyjemności, drugi na bólu. Z pierwszym się zgadzamy, drugi odrzucamy. Pierwszy prowadzi do grzechu i jego mamy na myśli, gdy mówimy: &#171;Nie wódź nas na pokuszenie&#187;. Drugi natomiast jest pokutą za grzech i do niego odnoszą się słowa: &#171;Za pełną radość poczytujcie to sobie, bracia moi, ilekroć spadają na was różne doświadczenia. Wiedzcie, że to, co wystawia waszą wiarę na próbę, rodzi wytrwałość&#187;" (Jk 1,2-3) (święty Maksym Wyznawca).</p>

<p>Istotne jest, żeby pokusa była pokusą prawdziwą, by była jako taka pojmowana, czyli jako namowa do złego. W przeciwnym razie mamy do czynienia ze złudzeniem, błędną oceną moralną (które również mogą być szkodliwe i stanowić występek); ale nie z pokusą. Ona polega na uświadamianiu sobie, choćby mgliście, że dana rzecz jest zła, iż jej zakończenie jest negatywne, a mimo to wybiera się ją ze względu na natychmiastowe zadowolenie, jakie obiecuje. Jest to przedkładanie tego, co natychmiastowe, nad to, co dobre.</p>

<p>Niewiele rzeczy tak dobrze oddaje dynamikę pokusy jak narkotyki. Młody człowiek wie, mając przed oczami liczne przykłady, że narkotyki prowadzą do samozagłady i śmierci. A mimo to daje się omamić obietnicy natychmiastowego zadowolenia. Pragnie spróbować. Obiecując sobie może, że zerwie z rym, kiedy będzie chciał: Nie wie jednak, iż pierwszym efektem narkotyków jest właśnie odebranie mu zdolności do pragnienia czegokolwiek i do podejmowania decyzji. Narkotyki robią z niego niewolnika właśnie uzależnionego. Powtarza się pokusa węża z raju: "Na pewno nie umrzecie, a nawet otworzą się wam oczy" (zob. Rdz 3,45). Ale rzeczywistość okazuje się odmienna. Jest to prawdziwa tragedia współczesnego młodego pokolenia.</p>

<p>"Miłujący niebezpieczeństwo w nim zginie" (Syr 3,26), powiada Pismo święte: Nie można flirtować z pokusą. W przeciwnym razie ulegniemy jej. Dotyczy to wszystkich. Pokusa zwykle wchodzi za sprawą obrazów. Napisane jest, że szatan pokazał Jezusowi wszystkie królestwa, sprawił, że je zobaczył. Obraz raz wprowadzony do naszej wyobraźni, zakorzenia się w niej, rodząc nieodpartą chęć przełożenia go na rzeczywistość i wprowadzenia w czyn. Także upadek Ewy zaczął się od oczu: "Spostrzegła, że drzewo to ma owoce dobre do jedzenia, że jest ono rozkoszą dla oczu" (Rdz 3,6).</p>

<p>Żyjemy w świecie zdominowanym przez obrazy. Jesteśmy nimi bombardowani od rana do wieczora: telewizja, prasa, reklamy, film. Jezus w ciągu czterdziestu dni powstrzymywał się od jedzenia, my dzisiaj musimy dodać jeszcze do tego post od obrazów. Oczywiście, nie od wszystkich obrazów, ale od tych, które wiemy, że są dla nas zgubne. Nie chodzi tu tylko o pornografię, lecz także o kosztowne ubrania, błyszczące witryny i luksusowe przedmioty albo o wyszukane potrawy i napoje, w przypadku osoby nie znającej umiaru w jedzeniu i piciu.</p>

<p>Na szczęście Jezus nie pozostawił nam wyłącznie przykładu, jak mamy walczyć. Wysłużył dla nas również faskę zwycięstwa. W Nim, jako naszej głowie, również my byliśmy obecni, gdy walczyliśmy i zwyciężaliśmy wroga, podobnie jak w Adamie zostaliśmy przez tegoż nieprzyjaciela pokonani. W pokusach pierwszą rzeczą do zrobienia jest odwołanie się do tego prawa, przywłaszczając sobie w wierze zwycięstwo Chrystusa i wzywając Ducha Świętego, który wyprowadził Jezusa na pustynię i pomógł Mu pokonać kusiciela.</p>

<p>Najlepszą bronią przeciwko pokusom jest broń użyta przez Jezusa: słowo Boże, które Paweł nazywa "mieczem Ducha". Posługiwanie się nim polega na powtarzaniu w myślach słów Pisma świętego przeciwnych pokusie. Na przykład: "Błogosławieni czystego serca, albowiem oni Boga oglądać będą", jeśli jesteśmy kuszeni przeciwko czystości. "Gniew męża nie wykonuje sprawiedliwości Bożej", gdy ogarnia nas zdenerwowanie. Zalecane jest, by posługiwać się zawsze rym samym tekstem.</p>

<p>Pokusa zmienia się wówczas dla nas w okazję i możliwość. Każda zwyciężona pokusa sprawia, że robimy skok jakościowy.</p>

<p>Napełnia wewnętrzną radością, która ze swej strony staje się naszym najlepszym sprzymierzeńcem w wysiłku wyrwania się spod uroku zła.</p>

<p></p>
<p>
<b>[ <a href="#Top">Powrót</a> ]</b>
</p>


<h2><a name="A16">2 niedz. Wielkiego Postu</a></h2>
<h4>II niedziela Wielkiego Postu</h4>

<h5>On przemieni nasze ciało</h5>

<h5>Czytania: Rdz 15,5-12.17-18; Flp 3,17-4,1; Łk 9,28b-36</h5>

<p>Ewangelia o przemienieniu Jezusa zaczyna się od słów:</p>

<p><i>Jezus wziął z sobą Piotra, Jana i Jakuba i wyszedł na górę, aby się modlić.</i></p>

<p>Kiedyś Jezus wziął z sobą Piotra, Jana i Jakuba, dzisiaj zabiera, jeśli Mu na to pozwolimy, nas wszystkich. Jak powiedzieliśmy już wielokrotnie, Ewangelie powstały nie tylko po co, żeby je czytać, ale również po to, by za każdym razem były na nowo przeżywane. Także nam dana jest dzisiaj wyjątkowa okazja do przeżycia tego, co doświadczyli ci trzej uczniowie.</p>

<p>Po dotarciu na szczyt góry Jezus przemienił się przed uczniami: "Wygląd Jego twarzy się odmienił, a Jego odzienie stało się lśniąco białe". Przemienienie zawiera w sobie ogromną wagę teologiczną. Jest potwierdzeniem Wcielenia (ukazuje bowiem, że w tym ciele podobnym we wszystkim do naszego, ukrywa się chwała Bóstwa); jest zadatkiem chwały Zmartwychwstania; jest antidotum na zgorszenie krzyża; pokazuje, że Jezus jest wypełnieniem Prawa (Mojżesz) i proroków (Eliasz).</p>

<p>Ale przemienienie to coś więcej. Było też cudownym doświadczeniem radości. Jezus był w ów dzień szczęśliwy, był w ekstazie. Potwierdza to światło. Blask, który Go otoczył, był niepodobny do światła, które ogarnęło Mojżesza na górze Synaj i jakiegokolwiek innego "oświeconego", pochodziło bowiem nie z zewnątrz, lecz z wewnątrz. Jezus błyszczał własnym światłem, nie zaś odbitym. "To jest Syn mój wybrany": chwała trynitarnego uścisku spłynęła teraz na Jezusa, także jako człowieka. Świetlisty obłok okrywający górę zawsze był postrzegany jako symbol Ducha Świętego, reprezentującego w Trójcy właśnie "radość daru".</p>

<p>Te wszystkie znaczenia, teologiczne i mistyczne, w cudowny sposób zostały uwypuklone w tradycyjnej ikonie Przemienienia, którą zawsze trzeba mieć przed oczami, gdy mówi się o tej tajemnicy.</p>

<p>Przemienienie, jak zresztą wszystkie wydarzenia z życia Jezusa, jest wydarzeniem "dla nas", dotyka nas z bliska. Święty Paweł w dzisiejszym drugim czytaniu daje nam klucz, dzięki któremu możemy to wydarzenie odnieść do nas. Mówi:</p>

<p><i>Nasza ojczyzna jest w niebie. Stamtąd też jako Zbawcy wyczekujemy Pana naszego Jezusa Chrystusa, który przekształci nasze ciało poniżone, na podobne do swego chwalebnego ciała.</i></p>

<p>Tabor jest oknem otwartym na naszą przyszłość, zapewnia nas, że matowość naszego ciała pewnego dnia przemieni się w światło. Jest równocześnie reflektorem skierowanym na naszą teraźniejszość. Uwypukla to, czym już teraz jest nasze ciało: świątynią Ducha Świętego, mimo mizernej powierzchowności.</p>

<p>Przemienienie jest zatem dobrą okazją do pomyślenia nieco o naszym "bracie ciele", jak nazywał je święty Franciszek z Asyżu. Ciało nie jest dla Pisma świętego niegodnym uwagi dodatkiem do człowieczeństwa. Jest jego integralną częścią. Człowiek nie ma ciała, on jest ciałem. Ciało zostało stworzone bezpośrednio przez Boga, uczynione i ukształtowane Jego własnymi rękami. Zostało przyjęte przez Słowo we Wcieleniu i uświęcone przez Ducha w chrzcie. Człowiek biblijny był oczarowany wspaniałością ludzkiego ciała. Psalmista śpiewa: "Stworzyłeś mnie tak cudownie. Ty utkałeś mnie w łonie mej matki". Ze wszystkich dzieł Bożych żadne nie jest tak cudowne, jak ciało człowieka.</p>

<p>Ciało jest przeznaczone, by na wieki dzielić z duszą tę samą chwałę. Ciało i dusza będą albo parą rąk wyciągniętych w wiecznej adoracji, albo dwoma przegubami skutymi kajdankami z powodu wiecznej podłości (Charles Péguy). Chrześcijaństwo głosi zbawienie ciała, nie zaś zbawienie od ciała, co dawniej czyniły religie manichejskie i gnostyckie, a dzisiaj niektóre religie wschodnie.</p>

<p>Czemu więc służą kazania o umartwieniu ciała, o walce między ciałem a duchem, po co post cielesny i w ogóle Wielki Post? Powodem jest nie tylko grzech. Zapuszcza on korzenie w złożonej naturze ludzkiej, składającej się z elementu materialnego i niematerialnego, z czegoś, co prowadzi tę naturę ku wielości i czegoś dążącego do jedności. To sam Bóg stworzył oba elementy w głębokiej, istotowej jedności. Nie mamy tu jednak do czynienia z sytuacją statyczną, aby człowiek mógł spokojnie trwać pośrodku, między dwiema równoważącymi się lub neutralizującymi siłami. Przeciwnie, konkretnie realizując swoją wolność, ma dobrowolnie podejmować decyzję, w którą stronę będzie się rozwijał i realizował: czy w górę, ku temu, co znajduje się ponad nim, czy też ku dołowi, ku temu, co leży pod nim.</p>

<p>Stwarzając człowieka wolnym, pisze Pico della Mirandolia, Bóg jakby powiedział: "Umieściłem cię na świecie, abyś dzięki temu lepiej poznał, co się na nim znajduje. Nie stworzyłem ciebie ani niebieskim, ani ziemskim, ani śmiertelnym, ani nieśmiertelnym, żebyś jako niemal wolny i suwerenny twórca samego siebie uformował i wyrzeźbił siebie zgodnie z wybranym wzorem. Możesz się wypaczyć i zejść do poziomu rzeczy niższych, zwierzęcych. Możesz też, jeśli chcesz, odrodzić się w rzeczach wyższych, Bożych".</p>

<p>Wyjaśnia to walkę między ciałem a Duchem i tym samym dramatyczny charakter cechujący życie chrześcijanina na świecie. Jeżeli "wybór jest wyrzeczeniem", nie można wybrać życia według Ducha, nie poświęcając czegoś z życia wedle ciała (zob. Rz 8,5-7). Dotyczy to nie tylko życia wiary. Ile sobie odmawia, jakim wyrzeczeniom się poddaje, jak ćwiczy sportowiec pragnący sięgnąć po rekordy!</p>

<p>Umartwienie, mówi Kierkegaard, jest konieczne, aby nauczyć się języka ukochanego. Wyobraź sobie taką sytuację. Dwoje młodych zakochało się, ale należą do dwóch różnych narodów i mówią odmiennymi językami. Trzeba, żeby jedno z nich nauczyło się języka, którym posługuje się drugie. W przeciwnym razie nie będą w stanie się porozumieć i ich miłość nie będzie miała przyszłości. Bóg mówi językiem Ducha, my zaś językiem ciała. Umartwienie jest konieczne, by nauczyć się języka umiłowanego.</p>

<p>Wezwanie to jest teraz bardziej aktualne niż kiedykolwiek wcześniej. Żyjemy w kulturze czyniącej z ciała bożka. Spójrzmy jednak głębiej, pod powierzchnię czy też pod naskórek. Czy rzeczywiście to wszystko służy uczczeniu ciała? Ciało, zwłaszcza kobiece, jest często redukowane do towaru, do seksu, i to wszystko. Naturalna i przepiękna funkcja pewnych części ciała została wypaczona. Odnosi się wrażenie, że piersi kobiety, patrząc na to, jaki użytek jest z nich robiony, nawet w minimalnym stopniu nie służą już do karmienia `dziecka, lecz do pokazywania i uwodzenia. Zamiast podtrzymywaniu życia, służą handlowi. Jeśli to nie robi na nas najmniejszego wrażenia; nie oznacza to, że pokonaliśmy problem, ale że staliśmy się jego częścią.</p>

<p>Ciało odłączone od duszy jest podobne do abażuru bez światła: ciemnego, matowego. Tym samym płciowość jest oddzielona od osoby. Don Giovanni nie chce nawet znać imienia kobiety, z którą żyje. To bowiem byłoby już nawiązaniem jakiejś osobistej relacji, której wygodnie jest nie zadzierzgnąć.</p>

<p>Również ideał piękna wypływający z tego, jest bardzo ubogi. Chodzi tu bowiem o piękno powierzchowne, przyklejone z zewnątrz, a nie pochodzące z wnętrza, z serca czystego i hojnego. Jest to nic więcej, jak tylko sex appeal. Także Przemienienie jest tajemnicą piękna. Prawosławny teolog Paweł Ewdokimow napisał książkę: Teologia piękna, wychodząc w niej właśnie od analizy ikony Przemienienia. Na Taborze uczniowie wykrzyknęli: "Mistrzu, pięknie, że tu jesteśmy!". Jakie zatem było to piękno Chrystusowego ciała na Taborze? Było to piękno pochodzące z wnętrza, ciało było jedynie środkiem jego wyrazu, nie zaś jego źródłem.</p>

<p>Przemienienie w tym sensie niesie z sobą specjalne przesłanie dla młodzieży. Święty Paweł zalecał pierwszym chrześcijanom:</p>

<p><i>Chwalcie więc Boga w waszym ciele (1 Kor 6,19).</i></p>

<p>Wielbi się Boga swoim ciałem, kiedy czyni się z niego dar miłości i środek dialogu z drugą osobą w małżeństwie. Sławi Boga ciałem także ten, kto, jak my - zakonnicy - czyni z niego niepodzielny dar i "ofiarę żywą dla Boga i ku pożytkowi ludzi. Ale Boga chwali się ciałem także w sztuce, pracy i we wszystkich ludzkich dziełach, które mają coś wspólnego z ciałem.</p>

<p>Młody chrześcijanin lub młoda chrześcijanka będą wielbić Boga swoim ciałem przez wstyd, jeśli będzie to wstyd dobrowolny, owoc własnego wyboru i przekonania, nie zaś narzucony przez konwenanse, jak to było na początku. Wstyd jest znakiem, że nasze ciało jest nie tylko zbiorem mięśni, zwierzęcością, ale że jest złączone z duchem, z którym dzieli godność. Trzeba zatem zrezygnować z "robienia się pięknym", z dowartościowywania własnego obrazu? Niekoniecznie. Trzeba tylko robić to z czystymi uczuciami serca: by sprawić radość (narzeczonemu, mężowi, żonie, dzieciom), nie by uwieść.</p>

<p>Nie zadaliśmy dotąd może najważniejszego pytania. A cierpiący? Ci, którzy asystują przy rozpadzie, zeszpeceniu własnego ciała lub bliskiej osoby? Dla nich przesłanie Przemienienia jest chyba najbardziej pocieszające. On "przekształci nasze ciało poniżone, na podobne do swego chwalebnego ciała". Zostaną wybawione ciała upokorzone w chorobie i śmierci". Także Jezus zostanie wkrótce "zeszpecony podczas męki, ale zmartwychwstanie z ciałem chwalebnym, z którym żyje na wieki i z którym, jak podpowiada nam wiara, połączymy się.</p>

<p>Tajemnica Przemienienia przekazuje nam bardzo ważną rzecz. Przemienienie naszego ciała nastąpi nie tylko "w dniu ostatecznym" podczas "zmartwychwstania ciała", lecz może następować każdego dnia. Jak? W trakcie modlitwy! Po co Jezus wszedł wtedy na górę? Żeby się przemienić? Nawet o tym nie myślał. Była to niespodzianka, którą zrobił Mu Ojciec niebieski. Wspiął się na górę, "aby się modlić", i</p>

<p><i> gdy się modlił, wygląd Jego twarzy się odmienił, a Jego odzienie stało się lśniąco białe.</i></p>

<p>Każdy człowiek głęboko się modlący przemienia się. Widziałem to na własne oczy: twarze modlących się osób, które dosłownie promieniały. Mnie to, o czym mówią Ewangelie o Przemienieniu Chrystusa, wcale nie dziwi, nie mam trudności, żeby w to uwierzyć. Nie rozumiem natomiast historyków powątpiewających w jego historyczność, jako w rzecz nazbyt nadzwyczajną i cudowną. Czyż to, co wydarzyło się tyle razy w życiu świętych, nie mogło stać się udziałem Chrystusa?</p>

<p>Nadal jest pewne miejsce, na którym Chrystus się przemienia, Tabor, na który możemy wejść każdego ranka, jeśli tylko chcemy, a jest nim Eucharystia. Biała hostia wznoszona przez kapłana po konsekracji to przemieniony Chrystus. Tam nadal słychać głos Ojca: "Słuchajcie Go!".Tam możemy zrobić coś lepszego od postawienia trzech namiotów. Możemy uczynić z naszego serca namiot, w którym przyjmiemy Jezusa, a wraz z Nim Ojca i Ducha Świętego.</p>

<p></p>
<p>
<b>[ <a href="#Top">Powrót</a> ]</b>
</p>


<h2><a name="A17">3 niedziela Wielkiego Postu</a></h2>
<h4>III niedziela Wielkiego Postu</h4>

<h5>Nasz paschalny exodus</h5>

<h5>Czytania: Wj 3,1-8a.13-15; 1 Kor 10,1-6.10-12; Łk 13,1-9</h5>

<p>Jednym z motywów dominujących w czytaniach dzisiejszej niedzieli, jak zresztą w trakcie całego Wielkiego Postu, jest temat wyjścia. W pierwszym czytaniu Bóg przemawia do Mojżesza z gorejącego krzewu, objawia mu swe imię i powierza misję do wypełnienia:</p>

<p><i>Pan mówił: "Dosyć napatrzyłem się na udrękę ludu mego w Egipcie i nasłuchałem się narzekań jego na ciemięzców, znam więc jego uciemiężenie. Zstąpiłem, aby go wyrwać... Idź przeto teraz, oto posyłam cię do faraona, i wyprowadź mój lud, Izraelitów, z Egiptu".</i> </p>

<p>Nie znam lepszej interpretacji tego fragmentu Pisma świętego od pieśni 'negro spiritual' zatytułowanej 'Go down Moses'. Powód jest bardzo prosty. Śpiewy te powstały pośród ludzi również przeżywających sytuację niewolnictwa, podobnie jak Żydzi w Egipcie. Z własnego doświadczenia znali jego gorycz i to samo pragnienie wolności. "Idź, Mojżeszu. Zejdź do Egiptu i powiedz staremu faraonowi: Wypuść mój naród". 'Let my people go!' Refren ten śpiewany jest tonem tak podniosłym i głębokim, że prawie odczuwa się majestat i władzę wypowiadającego te słowa.</p>

<p>Asystujemy tu przy narodzinach Paschy. Narodziła się ona bowiem w niebie, a nie na ziemi. Jej źródłem było współczucie Boga, który usłyszał jęki uciśnionych, który ujrzał ich cierpienia i postanowił interweniować. Pascha jest słowem wciąż słyszanym w rym okresie roku, zajmującym centralne miejsce w języku chrześcijan. Warto więc poświęcić nieco czasu, by zrekonstruować historię i znaczenie Paschy.</p>

<p>Zdaje się, że ryt paschalny wywodzi się ze zwyczajów sięgających swymi korzeniami do czasów przed Mojżeszem i ginie w mrokach dziejów. Poprzednikiem biblijnej Paschy był ryt sprawowany przez plemiona nomadów z Bliskiego Wschodu na początku wiosny, w czasie wiosennego redyku, czyli przejścia z pastwisk zimowych na letnie. Zabijano wówczas baranka, którego mięso spożywano podczas posiłku mającego umocnić więzi plemienne.</p>

<p>W roku pomiędzy 1250 a 1230 przed Chrystusem (jest to czas wyjścia Żydów z Egiptu), ten ludzki zwyczaj został wyniesiony do rangi rytu religijnego. Stał się wspomnieniem rozstrzygającej interwencji Boga w historię swego ludu. Przestał być rytem związanym z naturalnym cyklem pór roku, a zaczął się łączyć z historią zbawienia. Jest to zwykły sposób działania Boga, który posługuje się rzeczami naturalnymi, jak chlebem w Eucharystii, wynosząc je do poziomu rzeczywistości nadprzyrodzonej i Bożej.</p>

<p>Rozdział 12 Księgi Wyjścia opisuje pierwszą Paschę obchodzoną przez Żydów w Egipcie. Od tej chwili to święto będzie towarzyszyć całej historii narodu izraelskiego, aż po dzień dzisiejszy, odzwierciedlając jego zmienne koleje losu.</p>

<p>W swej najstarszej fazie Pascha była typowym świętem nomadów pasterzy. Ofiarą było jagnię lub koźlę, czyli małe zwierzę, jedyne, jakim pasterze dysponowali. Także sposób jego spożywania odzwierciedla środowisko pasterzy. Było ono pieczone z gorzkimi ziołami na ogniu, spożywano je stojąc, z sandałami na nogach i kijem w ręku. Wieczerzę paschalną spożywa się w gronie rodziny. Kapłanem jest głowa rodu. To on wyjaśnia dzieciom znaczenie rytów. Słowo "Pascha" jest tłumaczone jako "przejście Boga". Hebrajski termin 'pesach' jest bardzo podobny do słowa pasach, oznaczającego "przejście ponad", w sensie przeskoczenia albo oszczędzenia. W związku z tym Pascha jest interpretowana jako przejście Boga ponad oznaczonymi krwią baranka domami Izraelitów, które zostają oszczędzone, Bóg zaś uderza w domy Egipcjan.</p>

<p>Później, po osiedleniu się w Kanaanie, ryt - o czym pisze na przykład Księga Powtórzonego Prawa - nabrał nowych cech, właściwych ludowi osiadłemu, zajmującemu się uprawą roli. W ofierze można już bowiem było składać także duże zwierzęta. Zabicie zwierzęcia następowało wyłącznie w głównej świątyni i mógł to zrobić jedynie ustanowiony do tego kapłan. Termin "Pascha" zostaje wzbogacony o nowe znaczenie. Oznacza nie tyle przejście Boga, ile przejście ludu z niewoli do wolności, z Egiptu do Ziemi Obiecanej i w znaczeniu duchowym - od wad do cnót.</p>

<p>W czasach Jezusa na obchody Paschy składały się dwa elementy: zabicie ofiary, co miało miejsce w świątyni jerozolimskiej, oraz wieczerza paschalna w każdym domu. W trakcie Ostatniej Wieczerzy Jezus ustanowił Eucharystię na pamiątkę nowego, powszechnego wyjścia całej ludzkości z niewoli grzechu do wolności dzieci Bożych, które dokona się wkrótce dzięki Jego śmierci.</p>

<p>Przejdźmy teraz do drugiego czytania, w którym Paweł odnosi do chrześcijan wydarzenia związane z wyjściem Żydów z Egiptu. Apostoł pisząc do Koryntian zauważa, że cały lud izraelski przeszedł przez Morze Czerwone, wszyscy byli pod obłokiem, wszyscy jedli mannę i pili wodę ze skały. Ale większość z nich nie znalazła upodobania w oczach Pana, dlatego że szemrali i pragnęli złych rzeczy. I dodaje ważne stwierdzenie:</p>

<p><i>Stało się zaś to wszystko, by mogło posłużyć za przykład dla nas... A wszystko to przydarzyło się im jako zapowiedź rzeczy przyszłych, spisane zaś zostało ku pouczeniu nas.</i></p>

<p>Co to oznacza? Ze nie wystarczy fizyczne wyjście, potrzebny jest exodus duchowy. Przejście z jednego miejsca do drugiego to za mało, trzeba przejść z jednego stanu w drugi, z jednego sposobu życia w drugi. Wielu Izraelitom wyjście z Egiptu nic nie dało, ponieważ nie wyszli z siebie, nie porzucili własnej woli. Apostoł chce przez to powiedzieć, że także dla nas, chrześcijan, bycie ochrzczonymi, a nawet przyjmowanie Ciała Pańskiego i picie Jego Krwi (manna i woda) na nic się nie przyda, jeśli - jak to miało miejsce w Koryncie - nie porzuci się starego sposobu postępowania: rozpusty i bałwochwalstwa.</p>

<p>Tekst Pawła podnosi zarazem problem, którego nie możemy przemilczeć. Mówi, iż wydarzenia żydowskiego wyjścia z Egiptu były figurą dla nas. Mogłoby się wydawać, że w ten sposób odarto ze znaczenia historię ludu izraelskiego, czyniąc z wydarzeń Starego Testamentu jedynie symbole i figury wydarzeń Nowego Testamentu. Rzeczywiście, w klimacie polemik między Izraelem a Kościołem dochodziło czasem do tego typu nieporozumień. Meliton z Sardes, biskup z II wieku, twierdził, że żydowska Pascha była szkicem" Paschy chrześcijańskiej. Szkic służy do przy gotowania dzieła sztuki. Gdy zostanie ono ukończone, szkic jest niszczony, gdyż nie ma żadnej wartości.</p>

<p>Nie można jednak tego rozumowania przekładać na Stary Testament, który nie jest szkicem, lecz integralną częścią budowli. Służy nie tylko przygotowaniu Nowego Testamentu, ale jest jego fundamentem, gdyż Chrystus nie chciał znieść Prawa, lecz je wypełnić. Kilka lat temu Watykan określił normy, jakimi należy się kierować czytając Stary Testament, żeby nie urazić uczuć braci Żydów, pozostając zarazem wiernym chrześcijańskiemu przekonaniu, że Chrystus jest wypełnieniem Prawa i ostatecznym celem całej historii zbawienia.</p>

<p>W ten sposób dochodzimy do Ewangelii. Pewnego dnia przyniesiono Jezusowi wieść o Galilejczykach zabitych przez Piłata. Wykorzystał ją do przekazania pewnej nauki:</p>

<p><i>Czyż myślicie, że ci Galilejczycy byli większymi grzesznikami niż inni mieszkańcy Galilei, że to ucierpieli? Bynajmniej, powiadam wam; lecz jeśli się nie nawrócicie, wszyscy podobnie zginiecie. Albo myślicie, że owych osiemnastu, na których zwaliła się wieża w Siloam i zabiła ich, było większymi winowajcami niż inni mieszkańcy Jerozolimy? Bynajmniej, powiadam wam; lecz jeśli się nie nawrócicie, wszyscy tak samo zginiecie.</i></p>

<p>Nieszczęścia nie są, jak niektórzy myślą, znakiem kary Bożej w stosunku do dotkniętych nim. Jeśli już, są przestrogą dla ocalałych. Musimy o tym pamiętać, aby nie zagubić się i nie stracić może nawet wiary wobec nie dających się wyjaśnić tragedii codziennie nawiedzających ziemię. W ten sposób Jezus pokazuje nam, jak mamy reagować, gdy wieczorem telewizja informuje nas o smutnych wydarzeniach. Nie jałowym: "Nieszczęśliwcy!", ale ma to posłużyć nam za punkt wyjścia do refleksji o kruchości życia, o konieczności gotowości, o nieprzywiązywaniu się zbytnio do tego, czego z dnia na dzień może zabraknąć.</p>

<p>Nie jest to jednak główny powód wyboru tego tekstu jako Ewangelii na niedzielę Wielkiego Postu. Najważniejszym powodem jest to, że uzupełnia on nauczanie o wyjściu z Egiptu. Informuje nas o rym, jaka jest nowa nazwa exodusu: nawrócenie. Nawrócenie w języku biblijnym oznacza nie przejście z miejsca na miejsce, lecz właśnie zmianę sposobu życia.</p>

<p>Słowo "nawrócenie" ujęte w kontekście Wielkiego Postu przypomina nam o sprawie bardzo ważkiej. Bóg realizuje 99,9% naszego zbawienia. Ale jest też coś, co musimy sami zrobić. Jak widzieliśmy, Pascha symbolizuje dwie rzeczy: przechodzącego Boga oraz człowieka, którzy przechodzi, czyli łaskę i wolność. Jedna bez drugiej jest niewystarczająca. Przychodzi mi na myśl wydarzenie ze średniowiecza. Pewien człowiek miał być powieszony na placu miasta, gdyż nie zwrócił długu. Przez plac przechodził królewski orszak. Wywiedziawszy się o wszystkim, król wpłacił większość sumy. Zabrakło jednak pewnej kwoty i kat przymierzał się do czynienia swej powinności. Królowa dodała swoją ofiarę, podobnie uczynili dworzanie jadący z królewską parą. Brakowało już tylko jednego grosika. Kat był jednak nieugięry: skoro tak, wyrok musi być wykonany. Skazaniec przeszukuje zatem zrozpaczony kieszenie i wreszcie znajduje brakującą monetę. Jest uratowany! Królem z opowieści jest Chrystus, królową Maryja, a dworzanami święci (choć Maryja i święci ofiarowują jedynie zasługi Chrystusa).</p>

<p>Musimy wspomnieć o jeszcze jednej sprawie. Nawrócenie jest nie tylko obowiązkiem, ale również możliwością dla wszystkich. Powiedziałbym, że prawie prawem. Każdy może się zmienić. Nikogo nie można uznać za bezpowrotnie straconego. Są w życiu sytuacje moralne tak skomplikowane, że wydaje się, iż nie znajdzie się wyjścia: rozwiedzeni, którzy ponownie zawarli związki małżeńskie, rozłamy między mężem a żoną zdawałoby się nie do naprawienia, poważnie obciążona kartoteka, wszelkiego rodzaju uzależnienia. Także w takich sytuacjach istnieje szansa odmiany. Kiedy Jezus stwierdził, że łatwiej jest wielbłądowi przejść przez ucho igielne, niż bogatemu wejść do nieba, apostołowie zauważyli: "Któż więc może być zbawiony?". Odpowiedź Jezusa można z powodzeniem odnieść do przypadków, o których przed chwilą wspomniałem: "Co niemożliwe jest u ludzi, możliwe jest u Boga".</p>

<p>Zanim skończymy, przypomnijmy sobie słowa Boga skierowane do Mojżesza: "Usłyszałem wołanie mojego ludu, znam więc jego uciemiężenie. Zstąpiłem, aby go wyzwolić". Co za nowy smak mają te słowa odczytane w kluczu chrześcijańskim W Chrystusie Bóg zstąpił, żeby naprawdę wyzwolić swój lud. Nie zstąpił tylko intencjonalnie, myślą, ale rzeczywiście, osobiście. Zstąpił nie po to, by wyzwolić ten czy inny naród, lecz aby wyzwolić wszystkie ludy od wspólnych wrogów, którymi są grzech i śmierć. Zaprawdę, Chrystus jest - jak określa Go Apostoł - naszą Paschą (1 Kor 5,7).</p>

<p></p>
<p>
<b>[ <a href="#Top">Powrót</a> ]</b>
</p>


<h2><a name="A18">4 niedziela Wielkiego Postu</a></h2>
<h4>IV niedziela Wielkiego Postu</h4>

<h5>Wstanę i pójdę do ojca</h5>

<h5>Czytania: Joz 5,9a.10-12; 2 Kor 5,17-21; Łk 15,1-3.11-32</h5>

<p>Dzisiejsza Ewangelia przedstawia przypowieść o synu marnotrawnym. Tej przypowieści nie można wzbogacić naszym komentarzem, gdyż mógłby jej jedynie zaszkodzić. Jest to opowiadanie i jako takie trzeba go wysłuchać. Moim zadaniem będzie użyczenie głosu Jezusowi, aby On sprawił, że ponownie zabrzmi ono dla nas. Zatrzymam się tylko po każdym akapicie, by uwypuklić pewne sprawy, żebyśmy nie przeoczyli istotnych szczegółów.</p>

<p><i>Powiedział też: "Pewien człowiek miał dwóch synów. Młodszy z nich rzekł do ojca: '0jcze, daj mi część majątku, która na mnie przypada'. Podzielił więc majątek między nich. Niedługo potem młodszy syn, zabrawszy wszystko, odjechał w dalekie strony i tam roztrwonił swój majątek, żyjąc rozrzutnie.</i></p>

<p>Jaki smutek przebija z tej pierwszej sceny! Żadnej wdzięczności syna wobec ojca. Ani jednego życzliwego słowa za pot, jaki ojciec pewnie musiał przelać, aby zgromadzić ten majątek. Ojciec został zredukowany do roli ekonoma przekazującego spadek. Syna interesuje tylko jego część ojcowizny, a nie ojcowskie rady, wartości, uczucia. Domaga się swojej części majątku, jakby ojciec już nie żył. Chce "majątku, który mu przypada": pamięta, że jest synem jedynie po to, by dochodzić swej części spadku.</p>

<p>Jezus nie wyssał z palca historii opowiedzianej w przypowieści. Zaczerpnął ją, niestety, z życia. Mamy tu do czynienia z sytuacją częściej zdarzającą się obecnie niż w Jego czasach. Dzieci, które opuszczają dom trzaskając drzwiami, które trwonią dziedzictwo na narkotyki lub inne złe rzeczy, a gdy skończą się im pieniądze, wracają bez cienia wstydu, często domagając się wówczas dalszych pieniędzy, nie zaś, by prosić o przebaczenie. Nie będę się nad rym rozwodził, ponieważ rzeczywistość jest bogatsza i smutniejsza, niż możemy sobie wyobrazić. A wielu ojców w lot pojęło, co mam na myśli.</p>

<p>Przeczytajmy zatem kolejny fragment:</p>

<p><i>A gdy wszystko wydał, nastał ciężki głód w owej krainie i on sam zaczął cierpieć niedostatek. Poszedł i przystał do jednego z obywateli owej krainy, a ten posłał go na swoje pola, żeby pasł świnie. Pragnął on napełnić swój żołądek strąkami, którymi żywiły się świnie, lecz nikt mu ich nie dawał.</i></p>

<p>Teraz już wiemy, na co zamierzał przeznaczyć swoją część dziedzictwa. Nie po to, żeby stało się ono podstawą do zbudowania czegoś w życiu, ale by żyć rozrzutnie (starszy brat powie wprost: "Roztrwonił ojcowski majątek z nierządnicami"). Wynik jest zawsze taki sam: skończyły się pieniądze, zabrakło przyjaciół. Chłopiec został sam, pozbawiony wszystkiego, najął się na pastucha świń. Nie jest to zajęcie zbyt pociągające dla młodego człowieka, a dla ówczesnego Żyda było wręcz największą hańbą. Świnie były bowiem uważane za zwierzęta nieczyste.</p>

<p>Posłuchajmy następnego urywka:</p>

<p><i>Wtedy zastanowił się i rzekł: Iluż to najemników mojego ojca ma pod dostatkiem chleba, a ja tu z głodu ginę. Zabiorę się i pójdę do mego ojca, i powiem mu: Ojcze, zgrzeszyłem przeciw Bogu i względem ciebie; już nie jestem godzien nazywać się twoim synem: uczyń mię choćby jednym z najemników. Wybrał się więc i poszedł do swojego ojca.</i></p>

<p>Na początku przemiany była chwila zastanowienia. Od kiedy młodzieniec powiedział sobie: "Zgrzeszyłem", stał się nową osobą. To, co nastąpiło, było jedynie wypełnieniem powziętej decyzji. Ile nadzwyczajnych spraw może niekiedy powstać, gdy zdobędziemy się na odwagę, by zastanowić się, by stanąć w całej prawdzie wobec swego sumienia. Przejdźmy dalej.</p>

<p><i>A gdy był jeszcze daleko, ujrzał go jego ojciec i wzruszył się głęboko; wybiegł naprzeciw niego, rzucił mu się na szyję i ucałował go. A syn rzekł do niego: "Ojcze, zgrzeszyłem przeciw Bogu i względem ciebie, już nie jestem godzien nazywać się twoim synem".</i></p>

<p>Od tego momentu głównym bohaterem przestaje być syn, a staje się nim ojciec. Ujrzał on syna, "gdy był jeszcze daleko", ponieważ od dnia, w którym syn odszedł, nie przestawał przepatrywać horyzontu. "Wzruszył się głęboko i wybiegł naprzeciw niego". Najmniejszej wzmianki o jego cierpieniach, o jego racjach, żadnej przygany. Nie powstrzymuje go poczucie godności, które zabraniało starcowi biegać. Do głosu doszły jego ojcowskie uczucia.</p>

<p>Rembrandt uchwycił w jednym ze swoich słynnych obrazów chwilę, w której syn rzuca się do nóg ojca i wyznaje swe postępki. Uderza w nim siła ojcowskiego oblicza i czułość, z jaką opiera ręce na ramionach syna. Z tego, co wyniósł z domu, chłopcu nie pozostało nic oprócz sztyletu (który wszyscy wówczas nosili do obrony przed dzikimi zwierzętami), podarte ubranie i ledwo trzymające się kupy sandały. Patrząc na ten obraz rozumiemy dalszy ciąg przypowieści:</p>

<p><i>Lecz ojciec rzekł do swoich sług: "Przynieście szybko najlepszą szatę i ubierzcie go; dajcie mu też pierścień na rękę i sandały na nogi! Przyprowadźcie utuczone cielę i zabijcie: będziemy ucztować i bawić się, ponieważ ten mój syn był umarły, a znów ożył; zaginął, a odnalazł się". I zaczęli się bawić.</i></p>

<p>W tej przypowieści wszystko jest zaskakujące. Poruszyła więcej serc niż homilie wszystkich kaznodziejów razem wziętych. Ma nadzwyczajną moc wpływania na umysł, na serce, na wyobraźnię, na pamięć. Umie dotknąć różnych strun: żalu, wstydu, tęsknoty.</p>

<p>Jezus nie musiał wymyślać takiego obrazu Boga. Wyssał go, jeśli można tak powiedzieć, z mlekiem matki. Doprowadził do doskonałości, jako Syn, "który jest w łonie Ojca", ideę Boga, którą spotyka się w najwznioślejszych chwilach objawienia biblijnego. Prorocy mówią o Bogu, któremu "serce drży", gdy czuje, jak Jego "wnętrzności drżą z litości" za każdym razem, kiedy wspomina Efraima, swego pierworodnego syna, o Bogu, który nie ukazuje wzburzonego oblicza i nie zapamiętuje się w gniewie, ale lubi okazywać miłosierdzie.</p>

<p>Jest to chyba najgłębsza więź łącząca Żydów i chrześcijan. Mamy nie tylko wspólnego ojca Abrahama, ale samego Boga Ojca. To samo ojcowskie oblicze rozjaśnia oba wyznania. Łączy nas nie tylko to, że jedni i drudzy adorujemy jednego Boga - jako religie monoteistyczne - ale przede wszystkim to, iż mamy identyczną ideę Boga, który jest pełen czułości i litości.</p>

<p>W przypowieści jest mowa o starszym synu, który pozostał w domu i poczuł się urażony postawą ojca względem młodszego syna i uznał ją za słabość. Niekiedy w przeszłości myślało się, że starszym bratem z przypowieści był lud izraelski, zazdrosny, że Jezus zwrócił się do pogan i do grzeszników. Ale nie jest to właściwa interpretacja. Z pewnością nie w rym znaczeniu negatywnym Jan Paweł II nazwał w rzymskiej synagodze Żydów "naszymi starszymi braćmi"! Są starszymi braćmi, ponieważ wcześniej uwierzyli w Boga, w którego również my wierzymy.</p>

<p>Starszymi braćmi w negatywnym sensie przypowieści byli z pewnością niektórzy Żydzi z czasów Jezusa. Pewni uczeni w Piśmie i faryzeusze, nieprzejednani miłośnicy Prawa, zamknięci na wszelkie perspektywy powszechności zbawienia. To do nich Jezus skierował te twarde słowa: "Idźcie i starajcie się zrozumieć, co znaczy: Chcę raczej miłosierdzia niż ofiary. Bo nie przyszedłem powołać sprawiedliwych, ale grzeszników" (Mt 9,13).</p>

<p>Również wśród nas, chrześcijan, nie brak tych "starszych braci", czasem niestety nawet w konfesjonale, pośród tych, którzy winni uosabiać ojca z przypowieści, a nie starszego brata, nieprzystępnego i pełnego wyrzutów. Dla ojca liczy się tylko to, że syn wrócił. Starszy brat natomiast przykłada wagę do tego, że "roztrwonił majątek z nierządnicami". Często chodzi o fałszywe poczucie sprawiedliwości wynikające z wychowania lub temperamentu. Są to osoby surowe dla siebie i dla innych, gdy tymczasem Ewangelia chce, żebyśmy byli srodzy dla siebie, a miłosierni dla innych.</p>

<p>Są chrześcijanie mający złe doświadczenia w tej materii, którzy przysięgli sobie, że nie będą się już nigdy więcej spowiadać i niestety dotrzymali słowa. Niesłuszne jest jednak pozbawianie się takiego daru z powodu jednego incydentu. W tym czasie przygotowania do Wielkanocy w sercu wielu ludzi powinno zrodzić się postanowienie powzięte przez młodzieńca z przypowieści: "Zabiorę się i pójdę do mego ojca, i powiem mu: Ojcze, zgrzeszyłem!".</p>

<p>Iluż doświadczyło w sakramencie pojednania tego samego, co syn marnotrawny. Są to radości i najpiękniejsze wspomnienia w życiu każdego kapłana. Osoby wstające i ze łzami w oczach oddalające się, naprawdę odrodzone, mówiące niekiedy otwarcie: "Byłem umarły, a znów ożyłem". Eucharystia jest ucztą, którą Bóg przygotowuje dla każdego wracającego dziecka. Nie należy jej opuszczać na zbyt długi czas tylko dlatego, że czuje się niechęć do spowiedzi.</p>

<p>Kończę słowami Pawła z dzisiejszego drugiego czytania, które są najlepszym podsumowaniem:</p>

<p><i>W Chrystusie Bóg jednał z sobą świat, nie poczytując ludziom ich grzechów, nam zaś przekazując słowo jednania. Tak więc w imieniu Chrystusa spełniamy posłannictwo jakby Boga samego, który przez nas udziela napomnień. W imię Chrystusa prosimy: pojednajcie się z Bogiem.</i></p>

<p></p>
<p>
<b>[ <a href="#Top">Powrót</a> ]</b>
</p>


<h2><a name="A19">5 niedziela Wielkiego Postu</a></h2>
<h4>V niedziela Wielkiego Postu</h4>

<h5>Kobieta pochwycona na cudzołóstwie</h5>

<h5>Czytania: Iz 43,16-21; Flp 3,8-14; J 8,1-11</h5>

<p>Epizod z kobietą pochwyconą na cudzołóstwie umieszczony jest w dzisiejszą niedzielę w cieniu Wielkanocy, jako że z geograficznego punku widzenia rozegrał się w pobliżu świątyni jerozolimskiej, a chronologicznie pod koniec życia Jezusa. Zaczyna się tak:</p>

<p><i>Jezus o brzasku zjawił się znów w świątyni. Cały lud schodził się do Niego, a On usiadłszy nauczał ich.</i></p>

<p>Wydarzenie zostało opisane w Ewangelii świętego Jana, nie zaś w Ewangelii świętego Łukasza, którą czytamy w tym roku. Ale treściowo jest ono tak bliskie temu ewangeliście, że liturgia dobrze zrobiła włączając je po przypowieści o synu marnotrawnym. Ono mówi nam, iż rzeczywistość jest jeszcze piękniejsza od przypowieści. W przypowieści spotykamy starszego syna, który pozostał w domu, co więcej, czuje się urażony przebaczeniem tak szybko udzielonym przez ojca młodszemu synowi. W rzeczywistości starszy brat, Jezus, nie pozostał w domu, ale wyruszył na poszukiwanie młodszego brata, żeby przyprowadzić go do domu. Cudzołożnica jest jedną z wielu zagubionych owieczek, które Jezus przynosi na ramionach do owczarni.</p>

<p>Casus cudzołożnicy jest minidramatem w dwóch aktach albo w dwóch scenach. W pierwszej scenie występuje wielu bohaterów: oskarżyciele, kobieta, Jezus. W drugiej tylko dwoje: Jezus i niewiasta. Przeczytajmy to, co odnosi się do pierwszego aktu:</p>

<p><i>Wówczas uczeni w Piśmie i faryzeusze przyprowadzili do Niego kobietę, którą pochwycono na cudzołóstwie, a postawiwszy ją pośrodku, powiedzieli do Niego: "Nauczycielu, tę kobietę dopiero pochwycono na cudzołóstwie. W Prawie Mojżesz nakazał nam takie kamienować. A Ty co mówisz?" Mówili to wystawiając Go na próbę, aby mieli o co Go oskarżyć. Lecz Jezus nachyliwszy się pisał palcem po ziemi. A kiedy w dalszym ciągu Go pytali, podniósł się i rzekł do nich: "Kto z was jest bez grzechu, niech pierwszy rzuci na nią kamień". I powtórnie nachyliwszy się pisał na ziemi. Kiedy to usłyszeli, wszyscy jeden po drugim zaczęli odchodzić, poczynając od starszych, aż do ostatnich.</i></p>

<p>Wyobraźmy sobie całą scenę. Jezus naucza. Nagle krąg słuchaczy otwiera się, by przepuścić kobietę popychaną przez grupę pokrzykujących faryzeuszy. Stawiają ją przed Nim, sami tłoczą się wokół, może z założonymi rękami: "I co Ty na to?"</p>

<p>Nie przyszli, żeby prosić o opinię, lecz zastawić pułapkę na Jezusa. Tak jak wtedy, gdy pytali Go, czy godzi się płacić podatek Cezarowi. Podstęp polegał na tym: jeżeli powie, by jej nie kamienować, wystąpi przeciw Prawu Mojżesza i będzie można Go oskarżyć jako odstępcę. Jeśli natomiast poleci ją ukamienować, utraci wreszcie aurę dobrego nauczyciela, miłosiernego względem grzeszników, co zyskiwało Mu przychylność ludu.</p>

<p>Jezus nic nie powiedział. Nachylił się jedynie i zaczął pisać. Może potrzebuje czasu, aby się namyślić, może chce uściślić intencje rozmówców. Wreszcie podnosi wzrok i mówi: "Kto z was jest bez grzechu, niech pierwszy rzuci na nią kamień". Jest to zdanie noszące niepowtarzalny rys Jezusowego, zwięzłego sposobu wypowiadania się. Przypomina zdanie, którym udaremnił podstęp z podatkiem dla Cezara: "Oddajcie więc Cezarowi to, co należy do Cezara, a Bogu to, co należy do Boga". Zmienia perspektywę, przenosząc problem na głębszy poziom niż Jego rozmówcy.</p>

<p>Swoimi słowami jakby nagle podniósł wieko ludzkich sumień. Jezus posiadał w najwyższym stopniu dar poznawania serc. Znał to, co działo się w sercach osób stojących przed Nim, a one niekiedy zdawały sobie z tego sprawę. Cisza zaczęła ciążyć i stała się nie do zniesienia. Najstarsi zaczynali chyłkiem umykać, może przerażeni myślą, że Jezus zamierza pomóc im przyjrzeć się ich minionemu życiu, żeby się przekonać; czy rzeczywiście są bez grzechu, łącznie z grzechem, który wypominali kobiecie. Oni dobrze wiedzieli, że dekalog zabraniał nie tylko samego aktu cudzołóstwa, ale także "pożądania żony bliźniego"!</p>

<p>Scena druga: Jezus sam z cudzołożnicą.</p>

<p><i>Kiedy to usłyszeli, wszyscy jeden po drugim zaczęli odchodzić, poczynając od starszych, aż do ostatnich. Pozostał tylko Jezus i kobieta, stojąca na środku. Wówczas Jezus podniósłszy się rzekł do niej: "Kobieto, gdzież oni są? Nikt cię nie potępił?" A ona odrzekła: "Nikt, Panie!" Rzekł do niej Jezus: "I Ja ciebie nie potępiam. - Idź, a od tej chwili już nie grzesz".</i></p>

<p>Sąd opustoszał. W auli pozostali jedynie sędzia i oskarżona. Dotąd Jezus siedział pochylony. Teraz wstaje i spogląda na niewiastę: "Kobieto, gdzież oni są? Nikt cię nie potępił?". "Kobieto": w ustach Jezusa tytuł ten nie brzmi pogardliwie, jak w ustach oskarżycieli ("ta kobieta... takie kobiety"), ale jest pełen szacunku. Tym samym tytułem zwrócił się do Matki z wysokości krzyża: "Kobieto, oto syn Twój". Kto wie, jakim tonem kobieta odpowiedziała Jezusowi, w ciszy, jaka nastała po zniknięciu oskarży cieli: "Nikt, Panie". Jezus odparł jej na to: "I Ja ciebie nie potępiam. - Idź, a od tej chwili już nie grzesz".</p>

<p>Postępując tak, Jezus nie zniósł Prawa Mojżeszowego, jedynie ukazał tymczasowość i przypadkowość niektórych przepisów. Wypowiadając się na temat innego rozporządzenia krzywdzącego kobiety (listu rozwodowego), rzekł: "Przez wzgląd na zatwardziałość serc waszych pozwolił wam Mojżesz oddalać wasze żony" (Mt 19,8).</p>

<p>Również w tym przypadku Jezus nie znosi Prawa, ale wypełnia je. On jako jedyny jest bez grzechu, a zatem mógł jako pierwszy cisnąć kamieniem, zapoczątkować wymierzenie kary ustanowionej przez Prawo. Rezygnuje jednak z prawa do potępiania, gdyż "nie pragnie śmierci występnego, ale jedynie tego, aby występny zawrócił ze swej drogi i żył" (Ez 33,11).</p>

<p>Gdy minęło przerażenie, niewiasta odczuła to spojrzenie jako balsam spływający na serce. Żaden mężczyzna nigdy tak na nią nie patrzył! Jaką otuchę to: "Idź!", musiało wlać w serce tej kobiety. W tamtej chwili oznaczało ono: ożyj, miej nadzieję, wróć do domu, odzyskaj twoją godność kobiety; głoś pośród mężczyzn samą swoją obecnością, że jest nie tylko Prawo, ale również łaska, że jest nie tylko sprawiedliwość, ale także miłosierdzie.</p>

<p>By zrozumieć, co czuła owa kobieta, pomyślmy o osobie skazanej na śmierć, której przyjaciel obwieszcza niespodziewanie, że została ułaskawiona. Minutę wcześniej była w położeniu osoby skazanej na śmierć, której egzekucja miała się rozpocząć za chwilę. Teraz jest wolna i może odejść. Ale to nie wszystko. W jej przypadku nie tylko kara została zawieszona, ale również wina zmazana. Wyzwolona nie tylko zewnętrznie, przed ludźmi, ale także wewnętrznie, przed Bogiem. Usprawiedliwiona, jak celnik, gdy wyszedł ze świątyni.</p>

<p>Ta ewangeliczna stronica zawsze nieco konsternowała chrześcijan. Dopiero od niedawna została włączona do liturgii niedzielnej. Wyjaśnia to trudności, jakie ten fragment napotykał, gdy chodzi o umieszczenie go w kanonie Pisma świętego, trudności udokumentowane przez to, iż wiele starych kodeksów go omija. W epoce, kiedy cudzołóstwo uważano w Kościele za grzech, którego nie można odpuścić, postawa Jezusa nienakładającego na cudzołożnicę nawet pokuty, mogła jedynie bulwersować. Rozumiem, że ktoś mógł być bardziej zainteresowany usunięciem tego fragmentu z Ewangelii niż włączeniem go, gdyby go brakowało. Nie ma zatem powodów, aby wątpić w historyczność wydarzenia, nawet gdyby to nie święty Jan je opisał.</p>

<p>Jezus nie chce przez to powiedzieć nam, że cudzołóstwo nie jest grzechem albo mało znaczącym wykroczeniem. Potępia je wprost, choć używa delikatnych słów: ,,Już nie grzesz". Cudzołóstwo jest bowiem tak niszczycielskim złem, że nikt długo i ze spokojem nie może obciążać nim sumienia, nie niszcząc przez cudzołóstwo oprócz swojej rodziny także swej duszy. Sprawia ono, że żyje się w ciągłym kłamstwie, zmusza prawie zawsze do udawania i prowadzenia podwójnego życia. Ma się tu do czynienia nie tylko ze zdradą współmalżonka, ale również ze zdradą samego siebie. Jezus nie pochwala postępowania kobiety, ale równocześnie chce potępić postawę tych, którzy zawsze są gotowi ujawniać i denuncjować grzechy innych.</p>

<p>Uważajmy jednak, gdyż ryzykujemy, że to my będziemy tymi, którzy rzucą pierwszy kamień! Potępiamy faryzeuszy z Ewangelii za brak miłosierdzia odnośnie do pomyłek bliźnich, a sami nie dostrzegamy, że robimy dokładnie to samo, co oni. Nie ciskamy już kamieniami w tych, którzy popełniają pomyłki (samo prawo by nam na to nie pozwoliło!), ale błoto, i owszem, obmowy - jak najbardziej, krytyki - bardzo chętnie. Gdy ktoś z naszych znajomych upada lub daje powód do wzięcia go na języki, od razu rzucamy się na niego zgorszeni, jak ci ewangeliczni faryzeusze. Często nie dlatego, iż szczerze nienawidzimy popełnionego grzechu, ale grzesznika. Ponieważ na zasadzie kontrastu z postępowaniem innych chce się podświadomie wyróżnić własne.</p>

<p>Ewangelia, którą rozważamy, podsuwa nam wspaniałe lekarstwo na tę przywarę. Przyjrzyjmy się sobie oczami, jakimi postrzega nas Bóg. Wówczas poczujemy potrzebę pobiegnięcia do Jezusa, ale tym razem nie po to, żeby domagać się potępiania innych, ale by błagać o przebaczenie dla siebie. Przebaczenie także i przede wszystkim winy (jeśli ktoś miał nieszczęście wplątać się w to), którą Jezus przebaczył cudzołożnicy. Nasza Ewangelia pokazuje tym braciom bądź siostrom nie Tylko możliwość przebaczenia, ale też radość jeszcze większą, rodzącą się z czystego sumienia, które jest rym jaśniejsze, im bardziej jest owocem poświęcenia i wyrzeczenia.</p>

<p>Nie można zakończyć rozważania na temat tego fragmentu Ewangelii, nie wspominając o cichej, ale wielkiej rewolucji dokonującej się w nim. Owa kobieta, nucona na ziemię, drżąca ze strachu, otoczona przez grono mężczyzn, patrzących na nią z góry, ze zmarszczonymi brwiami, upokorzona, nie mająca szans i możliwości na obronę, jest niestety dokładnym odzwierciedleniem położenia kobiety w ówczesnym społeczeństwie. Była dyskryminowana nawet w grzechu. Gdzież był mężczyzna, który zgrzeszył wraz z nią? Czyż i on nie był winny?</p>

<p>Czemu jednak gorszyć się rym, co było w przeszłości? Czy coś podobnego nie dzieje się także dzisiaj, na przykład w przypadku prostytucji? W powszechnym przekonaniu jest ona problemem dotyczącym kobiet (nie ma męskiego odpowiednika prostytutki!), mimo że dobrze wiemy, jaką rolę odgrywają w niej także mężczyźni, i to nie tylko ci, którzy korzystają z prostytucji, ale zwłaszcza ci, którzy je werbują, zmuszają i wykorzystują. W pewnych regionach, w niektórych kulturach do dzisiaj mamy do czynienia z upokorzeniem i zniewoleniem kobiety w rodzinie i społeczeństwie. Nie jest towarzyszką mężczyzny, ale jego własnością.</p>

<p>Jezus sprzeciwia się takiej sytuacji, odsłania jej niesprawiedliwość. Gdyby chrześcijanie umieli skorzystać z przykładu swego Nauczyciela, nie trzeba by było czekać dwadzieścia wieków, żeby w naszym społeczeństwie zaczęło się mówić o wyzwoleniu kobiety, a co ważniejsze - to wyzwolenie nastąpiłoby w imię ideałów bardziej zgodnych z Ewangelią. Każdy, kto dziś walczy o przywrócenie pełni godności i równości praw kobiecie przed Bogiem, wobec mężczyzny i w odniesieniu do Kościoła, zdając sobie z tego sprawę albo nie, ma w Jezusie prekursora i sprzymierzeńca, o którym nie powinien zapominać.</p>

<p>Teraz kończąc, zapomnijmy wszystko i wszystkich, i posłuchajmy jeszcze raz serdecznych słów, które Jezus pozostawił nam w dzisiejszej Ewangelii, jakby były skierowane jednakowo do każdego z nas: "I Ja ciebie nie potępiam. - Idź, a od tej chwili już nie grzesz".</p>

<p></p>
<p>
<b>[ <a href="#Top">Powrót</a> ]</b>
</p>


<h2><a name="A20">Niedziela Palmowa</a></h2>
<h4>Niedziela Palmowa, czyli Męki Pańskiej</h4>

<h5>Posłuszny aż do śmierci</h5>

<h5>Czytania: Iz 50,4-7; Flp 2,6-11; Łk 22,14-23,56</h5>

<p>Ewangelia z dzisiejszej niedzieli przedstawia opis Męki Pańskiej według świętego Łukasza. Łukasz ułożył swoją Ewangelię jako jedną, długą podróż Jezusa do Jerozolimy, gdzie musi dopełnić swe dzieło zbawienia. Teraz dotarliśmy do celu tej podróży. W tygodniu, który będziemy przeżywać, wypełnił się najbardziej decydujący dramat znany ludzkości, dramat ludzkiego odkupienia.</p>

<p>W drugim czytaniu święty Paweł daje nam klucz do interpretacji całego życia Chrystusa i zarazem jest to jego niedościgła synteza:</p>

<p><i> Chrystus, istniejąc w postaci Bożej, nie skorzystał ze sposobności, aby na równi być z Bogiem, lecz ogołocił samego siebie, przyjąwszy postać sługi, stawszy się podobnym do ludzi. A w zewnętrznym przejawie, uznany za człowieka, uniżył samego siebie, stawszy się posłusznym aż do śmierci - i to śmierci krzyżowej.</i></p>

<p>Tekst Ewangelii kontynuuje, przedstawiając, jaki był finał życia Jezusa. My jednak zatrzymajmy się tutaj. Wiemy, że zanika zainteresowanie książką lub filmem, gdy zna się ich zakończenie. Także dla nas będzie lepiej w tej chwili, gdy nie poznamy rozwiązania lub raczej nie będziemy o nim myśleli. Właśnie dlatego, że znamy zakończenie, opis Męki Pańskiej już nas nie wzrusza i nie rozpala. Stała się ona znanym na pamięć scenariuszem.</p>

<p>Pomyślmy jednak o tych, którzy ten dramat przeżyli osobiście: o Maryi, apostołach, tłumach ludzi. Oni nie wiedzieli, jak to wszystko się zakończy. Śledzili następujące po sobie wydarzenia z lękiem, oczekiwaniem, zamętem, nadzieją, które możemy sobie wyobrazić. Tajemnica polega na staniu się im współczesnym, współczesnym Chrystusowi. Stańmy się widzami wydarzeń, przenieśmy się do czasu, kiedy się one rozgrywały.</p>

<p>Będziemy towarzyszyć Jezusowi podczas Jego męki, przemierzając Jego drogę ku krzyżowi w trzech etapach lub stacjach. Udamy się duchem najpierw do Ogrodu Oliwnego, potem do pretorium Piłata i wreszcie na Kalwarię. Posłuchajmy na początku opisu konania Jezusa w Getsemani:</p>

<p><i>Potem wyszedł i udał się, według zwyczaju,, na Górę Oliwną: towarzyszyli Mu także uczniowie. Gdy przyszedł na miejsce, rzekł do nich: "Módlcie się, abyście nie ulegli pokusie". A sam oddalił się od nich na odległość jakby rzutu kamieniem, upadł na kolana i modlił się tymi słowami: "Ojcze, jeśli chcesz, zabierz ode Mnie ten kielich! Jednak nie moja wola, lecz Twoja niech się stanie!" Wtedy ukazał Mu się anioł z nieba i umacniał Go. Pogrążony w udręce jeszcze usilniej się modlił, a Jego pot był jak gęste krople krwi, sączęce się na ziemię.</i></p>

<p>Słowo "Getsemani" stało się symbolem wszelkich cierpień moralnych. Jezus nie doznał jeszcze żadnych obrażeń fizycznych, zewnętrznych, a jednak pocił się krwią. Jego męka jest wewnętrzna, cała skoncentrowana w sercu. Jest On śmiertelnie przerażony lub, jak sugeruje słowo użyte przez Marka, była to trwoga przeżywana w samotności. Samotny, mając w perspektywie przerażający ból, który mial spaść na Niego. Powód jest jednak głębszy: czuje się obciążony całym złem i brudem świata. Nie popełnił wprawdzie tego zła, ale dlatego, że dobrowolnie wziął je na siebie, musi ponieść jego konsekwencje: "On sam, w swoim ciele poniósł nasze grzechy" (1 P 2,24). Jezus dla nas "stał się grzechem" (2 Kor 5,21), jak mówi święty Paweł.</p>

<p>Świat jest bardzo wyczulony na cierpienia fizyczne, łatwo go one wzruszają. Tak się nie dzieje w przypadku cierpień moralnych, które czasem nawet się wyśmiewa, myląc je z nadwrażliwością, autosugestią, dziwactwem. A przecież Jezus pocił się krwią właśnie wtedy, gdy Jego serce było zdruzgotane. Bóg bardzo poważnie traktuje cierpienie serca. Myślę o osobie, która widzi przerwaną najważniejszą więź swego życia, i znajduje się sama (co najczęściej dotyczy kobiet). Myślę o ludziach, których uczucia zostały zdradzone, strapionych tym, co zagraża ich życiu lub bliskiej osobie. Myślę o ludziach, którzy - słusznie lub nie (nie ma to zresztą większego znaczenia z tego punktu widzenia) - widzą się z dnia na dzień wystawieni na pośmiewisko. Ileż jest takich Getsemani ukrytych w murach domów na całym świecie!</p>

<p>Ewangelia przypomina nam także, że to rozdarcie serca zostało przyjęte i uświęcone wraz z cierpieniem, jakiego człowiek doświadcza wobec śmierci. Patrząc na nieustraszonych męczenników, którzy ze spokojem udali się na spotkanie śmierci, można by pomyśleć, że uczniowie byli mocniejsi od Nauczyciela, który przecież pocił się krwią. Ale działo się tak właśnie dlatego, że mogli oni liczyć na Chrystusa, mogli powiedzieć: "Wszystko mogę w Tym, który mnie umacnia". On natomiast nie mógł liczyć na nikogo, Męczennica Perpetua została aresztowana, gdy rodziła. Krzyczała i żaliła się z powodu bólów porodowych. Strażnicy zarzucili jej: "Skoro nie potrafisz znieść tych cierpień; to jak sprostasz torturom w amfiteatrze?". Wówczas młoda kobieta odparła: "Teraz ja cierpię, później będzie cierpiał za mnie ktoś inny".</p>

<p>Jezus w Getsemani uczy nas jednak jednego: "Pogrążony w udręce jeszcze usilniej się modlił". Modlić się w doświadczeniach! Jest to nasze wsparcie, kanał, przez który przekazywane są nam siła i odwaga Jezusa.</p>

<p>Opuśćmy teraz Getsemani i przejdźmy w duchu do pretorium Piłata, gdzie Jezus był sądzony, ukoronowany cierniem, a zwłaszcza ubiczowany. Ewangeliści poświęcają mu ledwie kilka słów mówiąc jedynie, że "Piłat kazał Jezusa ubiczować (Łukasz: "kazał Go więc wychłostać") i wydał na ukrzyżowanie". Czynią tak prawdopodobnie z powodu przerażenia, jakie ta kara wzbudzała u ludzi znających jej skutki. Bicz składał się z krótkiej rękojeści, do niej były przymocowane rzemienie, na których końcach umieszczano ołowiane kulki bądź zaostrzone przedmioty. Na podstawie tego, co wiemy ze starych opisów, biczowanie było dla Chrystusa chwilą najstraszniejszych cierpień fizycznych. Wielu umierało pod razami. Ciało było rozrywane, organy wewnętrzne odsłaniane. Poznawszy obraz cierpiącego Boga, wszystkie inne są niewystarczające, zdają się nieadekwatne:</p>

<p>W Getsemani dokonała się moralna męka Jezusa, tutaj dopełniła się męka fizyczna. Jezus jest bliski także temu, kto cierpi fizycznie. Męka Chrystusa odnawia się w tym tygodniu w formie liturgicznej w różnych sprawowanych rytach, a zwłaszcza w Mszy świętej. Fizycznie natomiast, materialnie, odnawia się każdego dnia gdziekolwiek ktoś zmaga się z cierpieniami sprowokowanymi przez naturę albo człowieka. Cierpiący może być pewien, że jest rozumiany przez Jezusa, także wtedy, gdy załamuje się i krzyczy do Boga: "Dlaczego, dlaczego, dlaczego?".</p>

<p>Przejdźmy teraz w duchu na Golgotę, na ostatnią stację naszej drogi krzyżowej. Na Golgocie, zamkniętej dziś w bazylice Grobu Pańskiego, znajduje się 'sancta sanctorum' chrześcijan, najświętsze miejsce na ziemi. Tam podczas pierwszego Wielkiego Piątku w historii Syn Boży umarł, żeby zadośćuczynić za grzechy świata. Tam wypowiedział ostatnie słowa przemierzające stulecia jak niegasnące pochodnie:</p>

<p><i>Pragnę. Wykonało się. Ojcze, przebacz im, bo nie wiedz, co czynią. Dziś ze Mną będziesz w raju. Boże mój, Boże mój, czemuś Mnie opuścił? Ojcze, w Twoje ręce powierzam ducha mojego.</i></p>

<p>Poświęćmy jednak nieco więcej uwagi jednemu słowu z siedmiu ostatnich słów Jezusa, skierowanemu do Matki. W Ewangelii świętego Jana czytamy:</p>

<p><i>Obok krzyża Jezusowego stały: Matka Jego i siostra Matki Jego, Maria, żona Kleofasa, i Maria Magdalena. Kiedy więc Jezus ujrzał Matkę i stojącego obok Niej ucznia, którego miłował, rzekł do Matki: "Niewiasto, oto syn Twój". Następnie rzekł do ucznia: "Oto Matka twoja". I od tej godziny uczeń wziął Ją do siebie (J 19,25-27).</i></p>

<p>Serce Matki odzwierciedla cierpienie Syna. Kontemplowanie Maryi stojącej pod krzyżem oznacza zatem kontemplowanie Męki Chrystusa. To, że Maryja "stała obok krzyża Jezusa" na Kalwarii, oznacza, iż przebywała wtedy w Jerozolimie. A skoro była wmieście, musiała wszystko widzieć. Była świadkiem całej Męki Syna. Słyszała okrzyki: "Barabasza, Barabasza!" oraz "Ukrzyżuj Go, ukrzyżuj Go!". Widziała także, choć z daleka, Syna wychodzącego po ubiczowaniu w cierniowej koronie, oplutego, popychanego. Musiała patrzeć na nagie ciało Syna, na ciało ze swego ciała. Widziała Go drżącego na krzyżu, wstrząsanego przedśmiertnymi skurczami.</p>

<p>Wszelka przemoc uderza ostatecznie w kobiece serce. Cierpienia ofiary kończą się z chwilą śmierci, ale nie cierpienia jej matki. Trwają często przez całe życie. W sercach matek cierpienie traci barwy polityczne, oczyszcza się, pozostaje wyłącznie ból. Matki już realizują ekumenizm cierpienia i miejmy nadzieję, że w ostatecznym rozrachunku przeważy on nad nienawiścią rasową, fanatyzmem religijnym i wszelkiego rodzaju gwałtami.</p>

<p>Najbardziej interesuje nas w osobie Maryi nie to, iż "stała pod krzyżem", ale to, jak pod nim stała. Stała tam pełna nadziei! By pojąć ogrom tej nadziei, spróbujmy przenieść się w czasie do tamtej chwili, zapomnijmy zakończenie i postawmy się w sytuacji Matki Bożej. Ponieważ także Ona kroczyła szlakiem wiary, miała nadzieję, że nagle wszystko się zmieni i niewinność Jej Syna zostanie powszechnie uznana.</p>

<p>Miała nadzieję, że Piłat uniewinni Go, jak - zdawało się - zamierzał uczynić, ale nic takiego się nie stała. Miała nadzieję podczas wchodzenia na Kalwarię, po dojściu na jej szczyt, aż do Jego ostatniego tchnienia. To nie mogło się stać! Anioł obiecał Jej przecież, iż Jej Syn odziedziczy tron Dawida, a Jego panowaniu nie będzie końca! Nadzieje nie spełniły się. Maryja, bardziej od Abrahama, wbrew nadziei uwierzyła nadziei". W przypadku Abrahama Bóg zatrzymał się na chwilę przed śmiercią jego syna. Z Maryją tak nie postąpił. Zażądał od Niej więcej, zażądał, aby była świadkiem śmierci Syna, i to "śmierci krzyżowej".</p>

<p>Po ludzku mówiąc, w tym momencie Ona powinna zbiec z góry rwąc sobie włosy i krzycząc do Boga: "Oszukałeś mnie!". Tymczasem stała milcząca pod krzyżem. W ten sposób stała się Matką nadziei, 'Mater spei'. Pewnym portem dla miotanych przez życiowe burze.</p>

<p></p>
<p>
<b>[ <a href="#Top">Powrót</a> ]</b>
</p>


<h2><a name="A21">Niedziela Wielkanocna</a></h2>
<h4>Niedziela wielkanocna - Zmartwychwstanie Pańskie</h4>

<h5>Bóg Go wywyższył!</h5>

<h5>Czytania: Dz 10,34a.37-43; Kol 3,1-4; J 20,1-9</h5>

<p>Dzisiaj jest Pascha zmartwychwstania. Wszystkie czytania święta i jego oktawy można zreasumować w okrzyku: "Zmartwychwstał! Żyje!". "Wy ukrzyżowaliście Go, Bóg jednak wskrzesił Go!" (zob. Dz 3,23-24).</p>

<p>Wybraliśmy w tym roku, jako przewodnika po tajemnicy paschalnej, tekst świętego Pawła z Listu do Filipian. Lekturę przerwaliśmy w miejscu mówiącym, że Chrystus ogołocił się, uniżył, stał sługą, przyjął śmierć, i to śmierć krzyżową. Gdyby wszystko zakończyło się tutaj, uratowałby się Chrystus, ale nie Bóg Ojciec. Co więcej, Jezus stałby się kolejnym zarzutem względem Boga: "Dlaczego nawet Jezus musiał cierpieć i umrzeć? On przecież był niewinny!". Ludzie przylgnęliby do sprawy Syna, ale odrzucili Ojca. Coś takiego nastąpiło jako reakcja na Oświęcim i holocaust. W tym jednak miejscu hymn zmienia podmiot. Posłuchajmy:</p>

<p><i>Dlatego też Bóg Go nad wszystko wywyższył i darował Mu imię ponad wszelkie imię!</i></p>

<p>Podmiotem nie jest już Jezus Chrystus, lecz Bóg. "Wywyższył Go" jest innym sposobem powiedzenia: "Wskrzesił Go". Znamy stary zarzut: "Albo Bóg może usunąć cierpienie, ale tego nie chce, a wówczas nie jest dobry, albo chce je pokonać, lecz nie potrafi, a zatem nie jest wszechmocny". Zmartwychwstanie pokazuje, że Bóg może i chce pokonać cierpienie świata. Uczynił to dla Chrystusa i zrobi to dla każdego z nas: Prosi tylko, by sam mógł wybrać sposób. Filozof Platon starał się udowodnić, że Bóg nie ponosi odpowiedzialności za nieporządek i zło świata, wołając: "Bóg jest niewinny!" (Rzeczpospolita X,617e). Nie potrafił jednak dać przekonującego dowodu. My taki mamy.</p>

<p>Historie widziane w filmach czy wyczytane w książkach zwy kle dzielimy na dwie grupy: historie o szczęśliwym lub nieszczęśliwym zakończeniu. Zwykle bardziej podobają się nam opowieści dobrze się kończące. Także historia Jezusa ma szczęśliwe zakończenie. Z pewnymi jednak zasadniczymi różnicami. Szczęśliwe zakończenie, happy end, polega zazwyczaj na zwycięstwie dobra i pozytywnego bohatera nad złem. W tym sensie westerny mają szczęśliwe zakończenie. Dzisiaj jednak wstydzimy się tych zwycięstw. Dobro było identyfikowane nie ze zwycięstwem dobra jako takiego, lecz z triumfem własnej rasy i kultury. Wróg w ludzkich "szczęśliwych zakończeniach" często jest wymyślony, sztucznie ukazany jako odrzucający, aby zwycięstwo uczynić bardziej podniecającym.</p>

<p>W zmartwychwstaniu Chrystusa wiktoria została odniesiona nad prawdziwym złem, nad rzeczywistym wrogiem, nad nieprzy jacielem uniwersalnym, nad wrogiem wszystkich: grzechem, śmiercią. Sekwencja z Mszy z niedzieli zmartwychwstania głosi:</p>

<p><i>Śmierć zwarła się z życiem, i w boju, o dziwy, choć poległ Wódz życia, króluje dziś żywy.</i></p>

<p>Nasze ludzkie szczęśliwe zakończenia są tylko prowizoryczne: ,,Pobrali się i żyli długo i szczęśliwie". Długo, ale nie na zawsze! Śmierć, prędzej czy później, da o sobie znać. To do niej będzie należało ostatnie słowo, choć o tym już nasze historie o szczęśliwym zakończeniu jakoś nie wspominają. W przypadku Chry szusa jest inaczej:</p>

<p><i>Chrystus powstawszy z martwych już więcej nie umiera, śmierć nad Nim nie ma już władzy (Rz 6,9).</i></p>

<p>Tę samą możliwość Chrystus stworzył także dla nas. "Pan przeszedł ze śmierci do życia, otwierając drogę nam, którzy wierzymy w Jego zmartwychwstanie, abyśmy również mogli przejść ze śmierci do życia" (święty Augustyn). Zmartwychwstanie Chry stusa niesie z sobą odpowiedź na najpowszechniejsze ludzkie pragnienie, by ostatnie słowo nie należało do zła i niesprawiedliwości.</p>

<p>Przejdźmy teraz w duchu z Jezusem zmartwychwstałym z Kalwarii do Wieczernika. Ukazując się tam po raz pierwszy uczniom w wielkanocny wieczór, pozdrowił ich słowami:</p>

<p><i>Pokój wam! Weźmijcie Ducha Świętego! Którym odpuścicie grzechy, są im odpuszczone, a którym zatrzymacie, są im zatrzymane (J 20,21-23).</i></p>

<p>Jezus zbiera i przekazuje w tych słowach najważniejsze owoce Wielkanocy: pokój, Ducha Świętego, odpuszczenie grzechów. Pokój po hebrajsku kończy się wibrującym tonem, który przedłuża się w niekończące się: 'Shalooooom!' Kto wie, jak zabrzmiało to pozdrowienie w ustach Chrystusa! U Niego jednak słowo to znaczyło o wiele więcej, niż znaczy dla nas i niżby się chciało. On pokój zdobył na krzyżu, niszcząc w sobie wrogość. Pokój między ludźmi a Bogiem, narodów i ludzi między sobą. Pokój i Wielkanoc ściśle się ze sobą łączą. Obchodzenie Wielkanocy, to czynienie pokoju, pojednanie się z Bogiem i między nami.</p>

<p>Wielkanocnym darem reasumującym i zawierającym pozostałe jest Duch Święty. Wieczernik jest miejscem, gdzie Paraklet został obiecany apostołom podczas Ostatniej Wieczerzy, tchnięty na nich w wielkanocny wieczór i uroczyście udzielony w dniu Pięćdziesiątnicy. Wspólne miejsce łączy dar Eucharystii z darem Wielkanocy. Tam, gdzie Eucharystia została ustanowiona, udzielony został inny dar. Mówi to nam coś ważnego: Duch Święty pochodzi z boku i ust Zmartwychwstałego obecnego w Eucharystii. W niej Chrystus paschalny tchnie na swoich dzisiejszych uczniów.</p>

<p>Duch Święty jest także łącznikiem między zmartwychwstaniem Chrystusa a naszym. Dzięki Niemu także my powstaniemy z martwych, o czym zapewnia nas Apostoł;</p>

<p><i>A jeżeli mieszka w was Duch Tego, który Jezusa wskrzesił z martwych, to Ten, co wskrzesił Chrystusa Jezusa z martwych, przywróci do życia wasze śmiertelne ciała mocą mieszkającego w was swego Ducha.</i></p>

<p>Chwała cofa się po śladach Męki. Podczas Męki Jezus udał się z Wieczernika do Ogrodu Oliwnego, a z niego na Kalwarię. Zmartwychwstając poszedł z Kalwarii do Wieczernika, z niego zaś na Górę Oliwną. Na niej właśnie Jezus ukazał się po raz ostatni. Z niej rozesłał uczniów na krańce ziemi jako swych świadków. Z jej szczytu też wstąpił do nieba {zob. Dz 1,6-12).</p>

<p>Zawiera to także pewną obietnicę dla nas. Ileż razy cierpienie, które zdawało się kłaść kres marzeniom i nadziejom, przynosiło w ostatecznym rachunku wspaniałe owoce! Większą miłość i jedność między małżonkami, więcej prawdy o nas samych, więcej zdolności do rozumienia innych. "Bóg pisze prosto na krzywych liniach", także naszego życia. Obraca na naszą korzyść nawet przeciwności. Tak samo jak postąpił z Chrystusem.</p>

<p>Tajemnica paschalna jako jedyna może udzielić odpowiedzi na pytanie o sens naszego życia, nie musząc się zatrzymywać nawet przed bólem i śmiercią, do czego zmuszone są filozofia, nauka i wszelkie ludzkie odpowiedzi. Sens, jaki nadaje naszemu życiu, zawiera się w tych słowach Pisma świętego:</p>

<p><i>Jeżeliśmy bowiem z Nim współumarli, wespół z Nim i żyć będziemy. Jeśli trwamy w cierpliwości, wespół z Nim też królować będziemy.</i></p>

<p>Musimy jednak pamiętać o jednym. Odpowiedź o sens życia otrzyma się tylko wtedy, gdy posiądziemy dzięki wierze dzieła Chrystusa, wchodząc aktywnie w tajemnicę, nie zaś pozostając na zewnątrz jako mniej lub bardziej neutralni i roztargnieni widzowie. Tekst Listu do Filipian, który wybraliśmy na przewodnika, powie nam, jak osobiście wejść w tę tajemnicę, którą rozważaliśmy. W pewnym momencie w tekście tym następuje nowa zmiana podmiotu. Na scenę wchodzi trzeci aktor:</p>

<p><i>Na imię Jezusa zgięło się każde kolano istot niebieskich i ziemskich, i podziemnych. I aby wszelki język wyznał, że Jezus Chrystus jest Panem - ku chwale Boga Ojca (Flp 2,10-11).</i></p>

<p>Tu podmiotem nie jest już Jezus Chrystus ani nawet Bóg, lecz człowiek. "Każde kolano", "wszelki język oznaczają każdego mężczyznę i każdą kobietę. Bez tego trzeciego aktu dramat paschalny pozostałby dla nas niedokończony, zawieszony w powietrzu, Wielkanoc znajduje swą pełną realizację, gdy człowiek wewnętrznie przekonany o prawdzie tego, co usłyszał, ogłasza Jezusa jako swego Pana i Zbawiciela. Staje w prawdzie, podejmuje decyzję nadającą nowy sens i kierunek jego życiu, czyniąc z niego zbawionego:</p>

<p><i>Jeżeli więc ustami swoimi wyznasz, że Jezus jest Panem, i w sercu swoim uwierzysz, że Bóg Go wskrzesił z martwych - osiągniesz zbawienie.</i></p>

<p></p>
<p>
<b>[ <a href="#Top">Powrót</a> ]</b>
</p>


<h2><a name="A22">2 niedz. Wielkanocy</a></h2>
<h4>II. niedziela Wielkanocy</h4>

<h5>Zstąpienie Chrystusa do otchłani</h5>

<h5>Czytania: Dz 5,12-16; Ap 1,9-11a.12-13.17-19; J 20,19-31</h5>

<p>Dzisiejsza Ewangelia opowiada o ukazaniu się zmartwychwstałego Jezusa uczniom zgromadzonym w Wieczerniku w wielkanocny wieczór. Wówczas miało też miejsce znane wydarzenie z Tomaszem, który nie chciał uwierzyć, dopóki Go nie zobaczy. Omawialiśmy tę Ewangelię przez dwa ostatnie lata i częściowo także w ubiegłą niedzielę. Pozwoli nam to poświęcić więcej miejsca pewnemu aspektowi drugiego czytania: Wielkanoc jako zwycięstwo nad śmiercią i otchłanią. To Zmartwychwstały mówi osobiście:</p>

<p><i>Jam jest Pierwszy i Ostatni i żyjący. Byłem umarły, a oto jestem żyjący na wieki wieków i mam klucze śmierci i Otchłani.</i>Zwycięskie zstąpienie Chrystusa do otchłani jest wspominane w Składzie Apostolskim, czyli w najstarszym wyznaniu wiary Kościoła: "Umęczon pod Ponckim Piłatem, ukrzyżowan, umarł i pogrzebion, zstąpił do piekieł, trzeciego dnia zmartwychwstał". Także Pierwszy List świętego Piotra potwierdza, że Chrystus "w [Duchu] poszedł ogłosić zbawienie nawet duchom zamkniętym w więzieniu" (1 P 3,19).</p>

<p>Aby zilustrować ten temat, musimy udać się do szkoły naszych braci prawosławnych, u których ma on duże znaczenie. Jest to także okazja, by poświęcić uwagę i wyrazić podziw Kościołowi gromadzącemu większość chrześcijan we wschodniej Europie, który od strony nauki i struktury jest najbliższy Kościołowi katolickiemu.</p>

<p>Musimy przede wszystkim wyjaśnić jedno. Czemu katolicy i prawosławni nie obchodzą Wielkanocy w tym samym dniu, ale ci ostatni świętują ją generalnie około dwóch tygodni po nas? Już wam mówię. Sobór nicejski w 325 roku ustalił wspólną datę dla wszystkich chrześcijan, która obowiązywała do roku 1582. W tym roku papież Grzegorz XIII zreformował stary kalendarz juliański i wprowadził nowy, który od jego imienia zaczął być nazywany gregoriańskim. Grecy nie przyjęli tych zmian, również dlatego, że papież nie konsultował modyfikacji z nimi, stąd Wielkanoc zaczęto obchodzić w różnych terminach na Wschodzie i na Zachodzie. Powstał w różnych Kościołach chrześcijańskich projekt rozwiązania tego problemu, przez wyznaczenie konkretnej niedzieli, zawsze tej samej, co ma zapobiec oscylowaniu między "wczesną" a "późną" Wielkanocą i kłopotom stąd wynikającym.</p>

<p>Prawosławna wizja Wielkanocy zawiera się w ikonie ukazującej to święto. Na niej powstający z martwych Chrystus nie wstępuje, lecz zstępuje. Żeby uchwycić różnicę, pomyślcie o zachodnich obrazach przedstawiających zmartwychwstanie, jak choćby Piero della Francesca. Na nim wszystko dzieje się na zewnątrz, wszystko dąży do góry, nie zaś w dół.</p>

<p>Natomiast ikona wschodnia podkreśla; że Jezus schodzi z "wyciągniętą ręką i mocnym ramieniem" do tajemniczego świata zmarłych (piekło, Hades), by wybawić od śmierci Adama i Ewę, a wraz z nimi sprawiedliwych, jak kiedyś Bóg zstąpił do Egiptu, żeby wyzwolić lud izraelski z niewoli. Zmartwychwstanie Chrystusa dokonuje nowego, powszechnego paschalnego exodusu ludzkości.</p>

<p>Tym, co uderza na prawosławnych ikonach w Chrystusowym zstępowaniu do otchłani, jest uczucie nieodpartej siły bijącej od Niego. Liturgia widzi w tym realizację tego wersetu Psalmu:</p>

<p><i>Bramy spiżowe wyłamał<br>
i skruszył żelazne wrzeciądze (Ps 107,16).</i></p>

<p>Naszej współczesnej mentalności naukowej trudno nadać Jezusowemu zejściu do piekieł konkretne znaczenie. Może jednak zamiast głosić mityczną podróż duszy Chrystusa do wnętrza ziemi, chciejmy raczej pŠdkreślić duchowe znaczenie i efekty Jego zmartwychwstania. Zejście to świadczy, że zbawienie przyniesione przez Niego ogarnia wszystkich bez wyjątku: Istoty niebieskie i ziemskie, i podziemne" (Flp 2,10). Żaden obszar teraźniejszości ani żadna epoka historyczna - nawet czasy przed ,jego narodzinami - nie są pozbawione dobrodziejstw Jego odkupienia.</p>

<p>W tym sensie zstąpienie Jezusa do otchłani zawiera wspaniałe przesłanie, także dla współczesnego człowieka. Pisze jeden z Ojców Kościoła: "Gdy słyszysz, że Chrystus zstąpił do piekieł i wy zwolił dusze, które były zniewolone w grobach, nie myśl, że są to sprawy bardzo odległe od tych, które dzieją się dzisiaj. Wierz mi, twoje serce jest grobem" (święty Makary Egipski).</p>

<p>Nasze serce rzeczywiście bywa niekiedy grobem, gdyż króluje w nim śmierć, desperacja, smutek, strach, a zwłaszcza grzech. Albo tylko śmiertelna nuda i szarość. Można także za życia zejść do otchłani. Wie coś o tym ten, kto staje się niewolnikiem narkotyków lub alkoholu, kto znajduje się w sytuacjach bez wyjścia; kto widzi, że jego małżeństwo wchodzi w okres ciemności i głębokiego niezrozumienia i przemienia się z raju w piekło; kto wy chodzi od lekarza usłyszawszy straszną diagnozę lub kto żyje wstanie głębokiej depresji. Nie ma co zresztą mnożyć przykładów, życie bowiem niesie ich więcej, niż jesteśmy sobie w stanie wyobrazić.</p>

<p>Są to sytuacje, w których mężczyzna bądź kobieta może doświadczyć osobiście zmartwychwstania Chrystusa. On nie zstąpił tylko raz do piekieł, ale wciąż tam schodzi. Gdziekolwiek jest ktoś wołający do Niego ze swojego piekła i wyciągający ręce ku Niemu, jak robią to Adam i Ewa na wschodniej ikonie, On schodzi zwycięski i wyciąga go. Jezus rozjaśnia jego ciemności, napełnia go nowym życiem i nadzieją. Wskrzesza go.</p>

<p>Co ma zrobić ten, kto pragnie powtórzyć w swoim życiu to doświadczenie? Musi wyciągnąć do Chrystusa niewidzialną rękę, którą jest wiara. Uwierzyć, że zmartwychwstały Chrystus może i chce uwolnić go, modlić się i wołać. Wszyscy wiemy, że jest Psalm zatytułowany 'De profundis'. Jest znany, bo kiedyś był śpiewany po łacinie na każdym pogrzebie i podczas modlitw za zmarłych. Zaczyna się od słów:</p>

<p><i> Z głębokości wołam do Ciebie, Panie, o Panie, słuchaj głosu mego (Ps 130,1).</i></p>

<p>Psalm ten jednak nie został napisany dla zmarłych, lecz dla żywych. Głębokością, z której psalmista wznosi swój głos, jest nie czyściec (który nie był jeszcze wówczas znany), ale grzech i ból. Nauczmy się go odmawiać w tym duchu. Kiedy ma się uczucie, że jest się wyciąganym z otchłani cierpienia i smutku, rozumie się słowa dawnego Ojca, głoszone w prawosławnej liturgii wielkanocnej: "Wczoraj zmarłem z Chrystusem, dzisiaj wraz z Nim powróciłem do życia. Wczoraj zostałem z Nim pogrzebany, dzisiaj wraz z Nim powstałem z martwych".</p>

<p>Bardzo stara tradycja, odziedziczona po Żydach, utrzymywała, że świat został stworzony podczas wiosennej równonocy, w najradośniejszej chwili roku, dlatego Wielkanoc przypadająca właśnie w tym okresie jest uważana za rocznicę stworzenia, za urodziny świata. Odradzanie się natury po zimowym mrozie było postrzegane jako symbol tego, co stało się w sferze duchowej za sprawą zmartwychwstania Chrystusa.</p>

<p>Święty Zenon, patron Werony, powiedział w jednym ze swoich kazań: "W owym dniu, usunąwszy przygnębienie po minionej zimie, pod łagodnym dotykiem Favoniusa" łąki rozkwitają, roztaczając woń kwiatów przeróżnych gatunków, kolorów i zapachów. Kto nie rozumie, że to wszystko jest symbolem niebieskich tajemnic Wielkanocy?".</p>

<p>21 maja 1996 roku zamordowano w Algierii siedmiu trapistów. Jeden z nich, brat Luc, od dawna chował kasetę magnetofonową z nagraną na niej piosenką, którą chciał, żeby została zaśpiewana w dniu jego pogrzebu. Kilka tygodni przed masakrą, w dniu jego osiemdziesiątych urodzin, puścił tę kasetę współbraciom, aby się nie pomylili. Nie była to piosenka religijna, ale utwór Edith Piaf: 'Je ne regrette rien', "Nie, nie żałuję niczego". Posłuchajmy jej tłumaczenia:</p>

<p><i>Nie, wcale, ale to wcale nie żałuję niczego...<br>
Ani otrzymanego dobra, ani zła. Wszystko jest dla mnie jednakowe.<br>
Wszystko spłacone, usunięte, zapomniane. Śmieję się z przeszłości.<br>
Mymi wspomnieniami rozpaliłam ogień,<br>
moje przykrości, moje przyjemności, cóż więcej trzeba! Usunięte miłości z ich drżeniem.<br>
Usunięte na zawsze. Zaczynam od zera. Nie, wcale, ale to wcale nie żałuję niczego...<br>
Moje życie, moje radości, wszystko rozpoczyna się dzisiaj z Tobą.</i></p>

<p>Jedyną zmianą w wielkanocnej wersji tej piosenki jest to, że końcowe "z Tobą" jest napisane dużą literą. Chodzi bowiem o Chrystusa. Pomyślmy o wszystkich, którzy niedawno wyszli z mrocznego tunelu; o tych, którzy zawiedzeni lub zdradzeni w miłości znaleźli wreszcie w Chrystusie możliwość i siłę do rozpoczęcia wszystkiego od nowa. Pomyślmy o Magdalenie, która spotkała Jezusa w poranek Wielkanocny, a ujrzymy, jak nowego światła nabierają te końcowe słowa: "Moje życie, moje radości, wszystko rozpoczyna się dzisiaj z Tobą".</p>

<p></p>
<p>
<b>[ <a href="#Top">Powrót</a> ]</b>
</p>


<h2><a name="A23">3 niedz. Wielkanocy</a></h2>
<h4>III. niedziela Wielkanocy</h4>

<h5>Czy kochasz Mnie?</h5>

<h5>Czytania: Dz 5,27b-32.40b-41; Ap 5,11-14; J 21,1-19</h5>

<p>Ewangelia z dzisiejszej niedzieli przedstawia dwa odrębne, ale wiążące się ze sobą wydarzenia: cudowny połów i rozmowę, w której Jezus przekazał Piotrowi władzę pasterską.</p>

<p>Jesteśmy w okresie czterdziestu dni spędzonych przez Jezusa z uczniami po zmartwychwstaniu. Piotr i jego towarzysze wrócili z połowu (musieli przecież jeść!). Rankiem płynęli do portu nic nie złowiwszy, kiedy jakiś człowiek z brzegu zawołał do nich:</p>

<p><i>Zarzućcie sieć po prawej stronie łodzi, a znajdziecie.</i></p>

<p>Zrobili tak i zagarnęli sto pięćdziesiąt trzy wielkie ryby. Zobaczmy, co chce nam przekazać ten pierwszy obraz. Ile razy powtarza się w różnych wariantach w naszym życiu. Także my wielokrotnie rzucaliśmy na próżno sieci z jednej strony łodzi. To znaczy, szukaliśmy rozwiązania naszych problemów na jeden sposób: walcząc, zabijając się pracą, działając może według własnego widzimisię, nie słuchając niczyich rad. Jezus również do nas mówi: "Zarzućcie sieć po drugiej stronie: szukajcie gdzie indziej albo szukajcie w inny sposób. Spokojniej, bardziej Mi ufając. Szukajcie z wiarą i modlitwą, a znajdziecie to, czego dotąd poszukiwaliście na próżno, mimo całego waszego zaangażowania".</p>

<p>Jest to sposób, który może przydać się również w relacjach z innymi ludźmi, na przykład w wychowaniu dzieci. Starałeś się coś wytłumaczyć współpracownikowi, podwładnemu, członkowi rodziny, wykazując mu popełnione błędy, upierając się przy swoim zdaniu i nic nie osiągnąłeś. Zmień metodę, zarzuć sieć "z drugiej strony", czyli spróbuj właściwie podejść do tej osoby. Podkreślaj jej pozytywne aspekty, a zapewne osiągniesz to, czego nie udało ci się dotąd uzyskać. Sam się najpierw zmień, nim zaczniesz zmieniać drugiego. W ten sposób obaj zmienicie się na lepsze.</p>

<p>Przejdźmy jednak do drugiego obrazu, przy którym musimy się zatrzymać na dłużej. Chodzi o dialog w cztery oczy między Jezusem a Piotrem, który przedstawmy tak, jakby odbywał się w naszej obecności:</p>

<p><i>Szymonie, synu Jana, czy miłujesz Mnie więcej aniżeli ci? Tak, Panie, Ty wiesz, że Cię kocham. Paś baranki moje... Szymonie, synu Jana, czy miłujesz Mnie? Tak, Panie, Ty wiesz, że Cię kocham. Paś owce moje... Szymonie, synu Jana, czy kochasz Mnie?</i></p>

<p>Piotr zrozumiał wreszcie, czemu Jezus po raz trzeci spytał, czy Go kocha. Trzema pytaniami chciał dać mu szansę zmazania trzech zaparć się Chrystusa podczas Jego Męki. Jeśli Piotr na pierwsze dwa pytania odpowiedział od razu, może nawet nieco niedbale: "Tak; Panie, Ty wiesz, że Cię kocham!", teraz zamyślił się, w pełni uświadomił sobie, co zrobił, uzmysłowił sobie niewiarygodną możliwość ofiarowywaną mu przez Mistrza. Trzecia odpowiedź jest chyba tylko tą prawdziwą i świadomą, pochodzi bowiem z serca skruszonego i ukorzonego:</p>

<p><i>Panie, Ty wszystko wiesz, Ty wiesz, że Cię kocham.</i></p>

<p>Jezus kończy, polecając Piotrowi po raz trzeci: "Paś owce moje". Tymi słowami przekazał Piotrowi - a według katolickiego punktu widzenia również jego następcom - zadanie najwyższego i powszechnego pasterza Chrystusowego stada. Udzielił Piotrowi prymatu, który przyrzekł mu, gdy powiedział: "Ty jesteś Piotr, czyli Skała, i na tej Skale zbuduję Kościół mój... I tobie dam klucze królestwa niebieskiego (Mt 16,18-19). Tam mówił o' przyszłości, tutaj o teraźniejszości: "Paś!".</p>

<p>Najbardziej wzrusza na tej ewangelicznej stronicy to, że Jezus dotrzymał słowa danego Piotrowi, mimo iż on nie zrealizował obietnicy złożonej Jezusowi: "Choćby mi przyszło umrzeć z Tobą, nie wyprę się Ciebie" (Mt 26,35). Bóg zawsze daje ludziom drugą szansę, często także trzecią, czwartą, wręcz nieskończoną ich liczbę. Nie wymazuje ludzi ze swej księgi po pierwszym ich błędzie.</p>

<p>Co stało się w międzyczasie? Zaufanie i przebaczenie Nauczyciela uczyniły z Piotra nowego człowieka, silnego, wiernego aż po grób. Pasł Chrystusowe stado w trudnych początkach Kościoła, gdy trzeba było wyjść poza Galileę i przemierzać drogi świata. Będzie mógł wreszcie spełnić obietnicę oddania życia za Chrystusa. W czasie pierwszego prześladowania za czasów Nerona rzeczywiście odda życie za Mistrza, ukrzyżowany, jak głosi tradycja, głową w dół. Artyści przedstawiając męczeństwo Piotra inspirowali się na końcowych słowach z dzisiejszej Ewangelii:</p>

<p><i>Zaprawdę, zaprawdę, powiadam ci: Gdy byłeś młodszy, opasywałeś się sam i chodziłeś, gdzie chciałeś. Ale gdy się zestarzejesz, wyciągniesz ręce swoje, a inny cię opasze i poprowadzi, dokąd nie chcesz.</i></p>

<p>(Jestem przekonany, że wiele starszych osób pokiwa głową na te słowa, odnajdując w nich swe własne losy! Gdy jest się młodym, można pójść wszędzie, gdzie ma się ochotę. Na starość jest się zależnym od innych, umieszczonym tam, gdzie pewnie nie chciałoby się przebywać, traktowanym tak, jakby się nie chciało!)</p>

<p>Gdybyśmy zrozumieli przesłanie zawarte w postępowaniu Chrystusa względem Piotra, okazując zaufanie drugiej osobie, nawet jeśli popełniła błąd, ileż mniej byłoby na świecie ludzi przegranych i zepchniętych na margines!</p>

<p>Nie wyczerpaliśmy jeszcze całego bogactwa zawartego w rozmowie Jezusa z Piotrem. Nauczyła ona apostoła ważnej rzeczy: jego posłannictwo ma być służbą miłości. Jezus powierzył mu stado nie po to, żeby nad nim panował, lecz by mu służył. Stado jest i pozostaje Chrystusa: "Paś moje owce". On ma je jedynie paść, służyć im.</p>

<p>Przed powierzeniem Piotrowi władzy pasterskiej Jezus postąpił jak współczesny dobry właściciel fabryki przed wyznaczeniem swego zastępcy. Przedstawił mu szczegółowo obowiązki i kompetencje: "Dobry pasterz zna swe owce, wyprowadza je, staje na ich czele, daje życie swoje za owce" (por. J 10,3-14). "Jeśli kto chce być pierwszy, niech będzie ostami ze wszystkich i sługą wszystkich" (Mk 9,35).</p>

<p>W swojej książce "Dar i tajemnica", napisanej z okazji pięćdziesiątej rocznicy święceń kapłańskich, Jan Paweł II wyraża w mocnych słowach to poczucie władzy w Kościele. Przytacza kilka wersów ułożonych przez niego podczas Soboru Watykańskiego II, gdy nie był jeszcze następcą Piotra. Może gdy obserwował ówczesnego zmęczonego papieża, tak jak teraz on, przemierzającego bazylikę świętego Piotra?</p>

<p><i>To Ty, Piotrze. Chcesz być tutaj Posadzką, by po Tobie przechodzili... by szli tam, gdzie prowadzisz ich stopy... Chcesz być Tym, który służy stopom -jak skała raciczkom owiec.</i></p>

<p>Przywódcy państw kroczą po dywanach, głowa Kościoła musi być dywanem, po którym inni będą stąpać. Dzisiaj, dzięki Bogu, często tak jest.</p>

<p>Ale także słowo "służba" nie mówi wszystkiego. Wielu twierdzi, że jest na służbie: policjant jest na służbie, żołnierz pełni służbę wojskową, sprzedawca służy klientom. Tu jednak chodzi o odmienną służbę: opartą nie na interesie lub obowiązku, lecz na miłości. Na miłości przede wszystkim do Chrystusa. "Kochasz Mnie? Paś moje owieczki!" Jezus mówi, że miłowanie Go polega na służeniu innym. Pragnie, by owoce tej miłości zbierały owce, nie zaś On. Jest adresatem miłości Piotra, ale nie jej beneficjentem. Tak jakby powiedział mu: "To, co zrobisz dla stada, potraktuję jak uczynione dla mnie".</p>

<p>Oczywiste staje się, że rozmowa Jezusa z Piotrem przekłada się na życie każdego z nas. Święty Augustyn, komentując ten fragment Ewangelii, stwierdza: "Pytając Piotra, Jezus pytał równocześnie każdego z nas" (Sermo 229; PL 2,580). Pytanie: "Czy miłujesz Mnie?", jest skierowane do każdego ucznia. Chrześcijaństwo to nie zbiór wierzeń i praktyk, to coś o wiele głębszego oraz intymniejszego. Jest to przyjaźń z Jezusem Chrystusem. Tak przynajmniej pojmuje je Jezus, gdy stwierdza: "już was nie nazywani sługami; ale przyjaciółmi" (J 15,15).</p>

<p>Znaczące jest to, iż Jezus zadaje pytanie: "Czy miłujesz Mnie?" dopiero teraz. Wielokrotnie za swego ziemskiego życia pytał ludzi: "Czy wierzysz?", nigdy jednak: "Czy miłujesz Mnie?". Czyni to dopiero teraz, po tym, jak w swojej Męce i śmierci udowodnił, jak bardzo nas miłuje. "Jak nie pokochać kogoś, kto tak bardzo nas umiłował?", głosi Kościół w jednym ze swoich hymnów (Adeste fideles).</p>

<p>Również nasza miłość do Chrystusa, podobnie jak w przypadku Piotra, nie może pozostać sprawą prywatną i ograniczyć się do sfery sentymentalnej. Musi wyrażać się w służbie na rzecz innych, na czynieniu dobra bliźnim.</p>

<p>"Czy miłujesz Mnie?", mówi Jezus do taty lub mamy: opiekujcie się zatem dziećmi, bo są to także moje dzieci. Troszczcie się nie tylko o ich zdrowie fizyczne, ale również o ich zdrową moralność.</p>

<p>"Czy miłujesz Mnie?", mówi do pracodawcy: bądź sprawiedliwy i szanuj zatrudnionych.</p>

<p>"Czy miłujesz Mnie?", mówi do kapłanów: słuchaj ludzi, pocieszaj ich, dodawaj im otuchy, przebaczaj ich grzechy, bądź blisko pogrążonych w żałobie. Jeśli nie możesz inaczej, zrób to za pomocą modlitwy.</p>

<p>"Czy miłujesz Mnie?", mówi skrzywdzonemu: przebacz!</p>

<p>"Czy miłujesz Mnie?", mówi do każdego z nas: "Zachowujcie moje przykazania!"</p>

<p></p>
<p>
<b>[ <a href="#Top">Powrót</a> ]</b>
</p>


<h2><a name="A24">4 niedz. Wielkanocy</a></h2>
<h4>IV. niedziela Wielkanocy</h4>

<h5>Ewangelia według świętego Jana</h5>

<h5>Czytania: Dz 13,14.43-52; Ap 7,9.14b-17; J 10,27-30</h5>

<p>We wszystkich trzech cyklach liturgicznych w IV niedzielę Wielkanocy przedstawiany jest urywek z dziesiątego rozdziału Ewangelii świętego Jana o dobrym pasterzu. Tegoroczny jest następujący:</p>

<p><i>Jezus powiedział: "Moje owce słuchają mego głosu, a Ja znam je. Idą one za Mną i Ja daję im życie wieczne. Nie zginą one na wieki i nikt nie wyrwie ich z mojej ręki. Ojciec mój, który Mi je dał, jest większy od wszystkich. I nikt nie może ich wyrwać z ręki mego Ojca. Ja i Ojciec jedno jesteśmy".</i></p>

<p>Z tego powodu dzisiejsza niedziela znana jest pod nazwą niedzieli Dobrego Pasterza i jest zarazem Dniem Modlitw o Powołania kapłańskie i zakonne.</p>

<p>Wysłuchane słowa są jasne i nie wymagają obszernego wyjaśnienia, nie wspominając już, że wcześniej mieliśmy okazje, by poruszyć temat Dobrego Pasterza. Zachęca mnie to do tego, żeby choć raz przedstawić całą Ewangelię świętego Jana, jak to uczyniłem w odniesieniu do Ewangelii synoptycznych. Łatwiej będzie zrozumieć poszczególne jej urywki, gdy będziemy mieli jej całościową wizję, podobnie jak łatwiej jest zrozumieć rysunek na jednym kamyku, kiedy wpasuje się go w mozaikę.</p>

<p>Nie nadarzy się nam lepsza okazja. To właśnie Ewangelia według świętego Jana jest czytana w niedziele między Zmartwychwstaniem a Zesłaniem Ducha Świętego. Pozostałym Ewangeliom: Mateusza, Marka i Łukasza, poświęca się jeden konkretny rok. Ewangelia świętego Jana nie ma swojego osobnego roku, ale jest czytana w trakcie każdego z trzech cykli w okresie Bożego Narodzenia i Wielkanocy, gdy trzeba wyjaśniać najwznioślejsze tajemnice wiary.</p>

<p>Symbolem ewangelisty Jana jest orzeł. Jak orzeł lata ponad innymi ptakami, tak Ewangelia świętego Jana przewyższa pozostałe głębią i oryginalnością. Mimo iż jest tak wzniosła, Jan jest czasami jedynym spośród ewangelistów, który podaje nam tak dokładne szczegóły dotyczące czasu i miejsca wydarzeń: ile krużganków miała sadzawka Betesda, jak po hebrajsku nazywało się miejsce, w którym Jezus został skazany, o której godzinie spotkał się On z Samarytanką przy studni lub kiedy zmarł na krzyżu.</p>

<p>Według tradycji sięgającej swymi korzeniami do początków chrześcijaństwa czwarta Ewangelia została napisana przez apostoła Jana ukrywającego się w niej pod mianem ucznia, którego Jezus miłował". Twierdzenie to zostało zanegowane przez niektórych współczesnych badaczy wysuwających rozmaite alternatywne hipotezy. Opiniom tym nie udało się jednak ugruntować i wyprzeć tradycyjne stanowisko, które jest najpopularniejsze. Ich punkt widzenia pomógł rzucić światło na niejasne aspekty tradycji, zmuszając do znajdywania coraz to trafniejszych odpowiedzi.</p>

<p>Odpowiedź na te krytyki przyniosła... pustynia Egiptu. Fragment Ewangelii według świętego Jana został znaleziony kilka lat temu na papirusie z pierwszej połowy II wieku, dyskredytując tym samym opinię, że czwarta Ewangelia jest o wiele starsza. Skoro już wtedy fragmenty tej Ewangelii były przepisywane i dotarły do Egiptu, to musiała ona powstać kilkadziesiąt lat wcześniej, około roku 100 po Chrystusie, jak właśnie utrzymuje tradycja.</p>

<p>Najczęściej podnoszonym zastrzeżeniem jest odmienność Ewangelii świętego Jana od trzech pozostałych. Jest to zarzut, który trzeba potraktować z całą powagą. Chodzi tu nie tylko o pewne szczegóły, ale też o całą formę Ewangelii, różną od trzech pozostałych. Nauczanie Jezusa nie jest przedstawiane w przypowieściach i krótkich powiedzeniach, ale w długich i precyzyjnych mowach. Jego Bóstwo jest ogłaszane w niej o wiele bardziej otwarcie. 0 niektórych słynnych wydarzeniach przy toczonych w niej, jak choćby o wskrzeszeniu Łazarza, w pozostałych nie ma nawet słowa.</p>

<p>Również na te wątpliwości znaleziono przekonującą odpowiedź. Jan pisze kilka dziesiątków lat później i wykazuje znajomość wcześniejszych Ewangelii. Nie chce zatem powtarzać tego, co już inni powiedzieli. Jego poprzednicy postawili sobie za zadanie zdać pierwszą relację z życia i nauczania Jezusa. Natomiast Jan zamierzał przekazać wznioślejsze nauczanie, przeznaczone dla wąskiego i przygotowanego grona uczniów. Przykładowo nie przytacza ustanowienia Eucharystii, ale poświęca wiele miejsca Jezusowemu kazaniu na temat chleba życia (j 6), pomagającego zrozumieć jej głębokie znaczenie.</p>

<p>W Ewangelii świętego Jana spotykamy się z całą oczywistością z pogłębioną refleksją słów Jezusa ze strony Kościoła. Tym jednak, co liczy się dla wiary chrześcijańskiej, jest to, że także ten późniejszy rozwój dokonał się pod natchnieniem Ducha Świętego, dlatego też ta Ewangelia nie jest mniej autentyczna od pozostałych. Czyż właśnie nie dlatego, by doprowadzić uczniów "do całej prawdy"; Jezus obiecał Ducha Świętego?</p>

<p>Po przedstawieniu wydarzeń z Kalwarii autor czwartej Ewangelii pisze:</p>

<p><i>Zaświadczył to ten, który widział, a świadectwo jego jest prawdziwe. On wie, że mówi prawdę, abyście i wy wierzyli (J 19,35).</i></p>

<p>Wobec takich słów trudno wątpić, że nie ma się do czynienia z naocznym świadkiem, nie podając równocześnie w wątpliwość dobrej woli piszącego.</p>

<p>Po tych kilku słowach wstępu przejdźmy do tekstu Ewangelii. Głównym celem Ewangelii według świętego Jana jest doprowadzenie czytelników do wiary w Jezusa Chrystusa, Syna Bożego, aby mieli życie w Jego imię (J 20,31).</p>

<p>Myślą przewodnią jest stopniowe ukazywanie Słowa, które stało się ciałem, jako światła torującego sobie drogę wśród ciemności. Możemy odtworzyć jego główne etapy, jakby były kolejnymi aktami dramatu (również dlatego; iż rzeczywiście mamy do czynienia z tekstem niezmiernie dramatycznym).</p>

<p>Mamy przede wszystkim prolog w niebie, w którym światło zostaje ukazane u swych źródeł, poza czasem:</p>

<p><i>Na początku było Słowo;<br>
a Słowo było u Boga, i Bogiem było Słowo...<br>
W Nim było życie, a życie było światłością ludzi (J 1,1-4).</i> </p>

<p>Rozpoczyna się akt pierwszy: rozdziały od pierwszego do czwartego. Światło zaczyna świecić i jest przyjmowane z radością. Jezus został rozpoznany przez Jana Chrzciciela, świadka światła. Uczniowie Jana podążają za światłem z entuzjazmem ("znaleźliśmy Mesjasza!"), w Kanie Galilejskiej Jezus dokonuje pierwszego cudu, także Samarytanka i jej rodacy wierzą w Niego. Wydaje się, że wszystko zaczyna się pod szczęśliwą gwiazdą. Kiedy jednak Chrystus zaczyna wymagać coraz głębszej wiary, ludzie zaczynają dzielić się na dwa obozy.</p>

<p>Akt drugi: rozdziały od piątego do dwunastego. Widzimy narastający rozdźwięk i polaryzację stanowisk. W pewnym momencie sam Jezus prowokuje do zajęcia jasnego stanowiska. Wobec rozbieżności zdań po Jego kazaniu na temat chleba życia zwrócił się do uczniów ż pytaniem: "Czyż i wy chcecie odejść?" (J 6,67). Piotr odparł wówczas:</p>

<p><i>Panie, do kogóż pójdziemy? Ty masz słowa życia wiecznego (J 6,68).</i></p>

<p>Od tej chwili narasta niechęć przywódców (uczeni w Piśmie, faryzeusze, uczeni w Prawie), którzy już zamyślają, jak uwolnić się od Niego. Uczniowie natomiast wiążą się z Nim coraz silniej. Rozdźwięk uwidacznia się najbardziej przy okazji wielkich znaków lub cudów dokonywanych przez Jezusa: rozmnożenia chleba; uzdrowienia niewidomego od urodzenia, wskrzeszenia Łazarza.</p>

<p>W arcydziełach dramatu bohaterowie nie są od początku podzieleni na dobrych i złych, ale ich natura ujawnia się z czasem, za sprawą wyborów dokonywanych na oczach widza. Także w tym wypadku jest podobnie: Los każdego zależy od postawy, jaką zajmie wobec Chrystusa-światła. Przed nami rozgrywa się największy dramat: dramat ludzkiej wolności.</p>

<p>Akt trzeci: rozdziały od trzynastego do siedemnastego. Scenografia zmienia się całkowicie. Nie ma już świątyni, jeziora, placów; ulic, otwartej przestrzeni, ale sala z zastawionym stołem.</p>

<p>Jezus siedzący za stołem z najbliższymi uczniami, wyjawia im tajniki swej osoby i najgłębsze aspekty swojej nauki. Są to tak zwane mowy pożegnalne. Tu z całą otwartością wylewa swe serce. Nazywa uczniów "dziećmi" oraz "przyjaciółmi". Upomina ich, żeby nie zagubili się pośród czekających ich na świecie doświadczeń. Porównuje siebie do winnego krzewu, a uczniów do latorośli. Daje im przykazanie nowe, aby się miłowali i zaleca im zachowanie jedności, tak samo jak On stanowi jedno z Ojcem. Przede wszystkim obiecuje Ducha Świętego, który pozostanie z nimi jako pocieszyciel i obrońca. Jest to cisza przed burzą, której zapowiedzią jest obecność w Wieczerniku Judasza.</p>

<p>Dochodzimy w ten sposób do końcowego aktu, obejmującego rozdziały od osiemnastego do dwudziestego pierwszego. Konflikt sięgnął apogeum. Jezus zostaje osądzony, skazany i ukrzyżowany jak jakiś złoczyńca. Wydaje się, że zwycięstwo odniosły ciemności. To właśnie w antycznym dramacie nazywano katastrofą. Jednak triumf zła jest krótkotrwały. Chrystus powstaje z martwych trzeciego dnia, ukazuje się Marii Magdalenie oraz uczniom, rozsyla ich na cały świat; zlecając im misję głoszenia życia wiecznęgo każdemu, kto uwierzy. Na tym kończą się podobieństwa. Żaden bowiem ludzki dramat nie miał takiego finału: zwycięstwa nad śmiercią.</p>

<p>Kilka uwag na podsumowanie. Zdumiewa nas dzieło, które Janowi udało się zrealizować w swojej Ewangelii. Zawarł tematy, symbole, oczekiwania, to wszystko, co było istotne z religijnego punktu widzenia, zarówno w świecie żydowskim, jak i w świecie hellenistycznym, oddając to na służbę jednej idei, a raczej jednej osoby: Jezusa Chrystusa, Syna Bożego, Zbawiciela świata. Nauczył się języka ówczesnych ludzi, aby wykrzykiwać w nim z całych sił Słowo niosące zbawienie - Chrystusa. Stanowi to cenną wskazówkę dla współczesnego Kościoła, zaangażowanego w nową ewangelizację przygotowującą do wejścia w trzecie tysiąclecie. To, co zrobił Jan, my musimy powtórzyć.</p>

<p>Ewangelia świętego Jana jest Ewangelią dialogu. Jezus ukazany jest w niej w nieustannym dialogu: z Nikodemem, z Samarytanką, z Martą, z uczniami, z Żydami, z poganami. Są to dialogi prowadzone zarówno w dzień, jak i nocą. Przypomina nam to, że również dla nas najlepszym narzędziem ewangelizacyjnym powinien być dialog. Mamy rozmawiać ze wszystkimi, wierzącymi i niewierzącymi. Mato być dialog oparty na wspólnym poszukiwaniu Prawdy.</p>

<p>Rodzi się pytanie: skąd u Jana taka znajomość tajemnicy Jezusa? Ojcowie Kościoła lubili to wyjaśniać w ten sposób. W trakcie Ostatniej Wieczerzy Jan "spoczywał na Jego piersi". Zaczerpnął więc objawienie prosto ze źródła. Nie zapominajmy o jeszcze jednej sprawie: Jan pisząc Ewangelię mieszkał pod jednym dachem z Matką Jezusa, powierzoną mu z krzyża przez Jezusa.</p>

<p>Może jednak najwłaściwsze wyjaśnienie zawarte jest w przydomku, pod którym Jan z całą pokorą ukrywa się w swojej Ewangelii; "Ucznia, którego Jezus miłował". Czuł, że jest miłowany przez Jezusa i odwzajemnił tę miłość z młodzieńczym zapałem. Żaden z uczniów nie był tak zachwycony swoim nauczycielem, jak Jan Chrystusem. Nie da się też zliczyć dusz, które w ciągu wieków zaraził swoją miłością. Miejmy nadzieję, że uda się mu tego dokonać także dzisiaj w odniesieniu do nas.</p>

<p>Na koniec jedna rada. Jeśli czujecie się znudzeni czytaniem bestsellerów, których sława po tygodniu mija, przeczytajcie Ewangelię świętego Jana. Jest ona bestsellerem już od dwóch tysięcy lat!</p>

<p></p>
<p>
<b>[ <a href="#Top">Powrót</a> ]</b>
</p>


<h2><a name="A25">5 niedz. Wielkanocy</a></h2>
<h4>V niedziela Wielkanocy</h4>

<h5>Przykazanie nowe</h5>

<h5>Czytania: Dz 14,21-27; Ap 21,1-5a; J 13,31-33a.34-35</h5>

<p>Jedno słowo wielokrotnie występuje w czytaniach z dzisiejszej niedzieli. Mówi się w nich o "niebie nowym i ziemi nowej", o "Jeruzalem nowym", o Bogu, który "czyni wszystko nowe", i wreszcie Ewangelia mówi o "przykazaniu nowym":</p>

<p><i>Przykazanie nowe daję wam, abyście się wzajemnie miłowali tak, jak Ja was umiłowałem.</i></p>

<p>Nowy, nowość należą do elitarnej grupy magicznych słów wywołujących zawsze i wyłącznie pozytywne skojarzenia. Nowy jak spod igły, nowe ubranie, nowe życie, nowy dzień, nowy rok. Nowe jest interesujące. Są synonimami. W języku angielskim wiadomości, 'news', nie są niczym innym jak rzeczownikiem pochodzącym od "nowy", 'new'. Również po polsku nowy i nowina oznacza coś nowego, nową wiadomość. Dlatego też Ewangelia nazywana jest dobrą nowiną, gdyż zawiera największą nowość ze wszystkich.</p>

<p>Czemu tak bardzo podoba się nam to, co nowe? Nie tylko dla tego, że rzecz nowa, nieużywana (na przykład samochód), prze ważnie działa lepiej. Gdyby to był jedyny powód, to czemu z taką radością witamy Nowy Rok, nowy dzień? Głębszy powód tkwi w tym, iż nowość, to, co nieznane i niedoświadczone, pozostawia więcej miejsca na oczekiwanie, niespodziankę, nadzieję, marzenia. A szczęście jest właśnie dzieckiem tego wszystkiego. Gdybyśmy mieli pewność, że nowy rok przyniesie nam, ni mniej, ni więcej, dokładnie to samo, co stary, już by się nam nie podobał, zauważa poeta Giacomo Leopardi w jednym ze swoich dzieł.</p>

<p>Nowe nie przeciwstawia się dawnemu, lecz staremu. Także słowa takie jak: antyczny, starożytność, antykwariat są pozytywne. Na czym polega różnica? Stare z czasem pogarsza się i traci na wartości. Dawne natomiast wraz z upływem czasu staje się lepsze i wartościowsze.</p>

<p>Po tym wstępie przyjrzyjmy się Ewangelii. Od razu rodzi się pytanie: jak można nazwać nowym przykazanie znane już przecież w Starym Testamencie, a zawarte w Księdze Kapłańskiej 19,18? I tu przydaje się nam rozróżnienie między starym a dawnym: Nowe nie sprzeciwia się w tym przypadku dawnemu, ale staremu. Posłuchajcie, co mówi ewangelista Jan w innym miejscu:</p>

<p><i>Umiłowani, nie piszę do was o nowym przykazaniu, ale o przykazaniu istniejącym od dawna... A jednak piszę wam o nowym przykazaniu (1 J 2,7-8).</i></p>

<p>No to w końcu, jest to nowe, czy też dawne przykazanie? Jest i takie, i takie. Dawne co do litery, gdyż nadane wieki temu, nowe codo Ducha, ponieważ dopiero dzięki Chrystusowi udzielona została siła do wprowadzenia go w czyn. Nowe; jak już wspomniałem, nie przeciwstawia się tutaj dawnemu, lecz staremu. Przykazanie miłowania bliźniego, "jak siebie samego", stało się przykazaniem "starym", to znaczy słabym i zużytym z powodu nieprzestrzegania go. Prawo bowiem nakładało obowiązek miłowania, nie dawało jednak siły do wypełniania go.</p>

<p>Do tego potrzebna była łaska. Przykazanie miłości stało się przykazaniem nowym nie dlatego, iż Jezus sformułował je za swego życia, ale dlatego, że umierając na krzyżu i dając nam Ducha Świętego uczynił nas zdolnymi do miłowania się nawzajem, wlewając w nas miłość, którą On kocha każdego z nas.</p>

<p>Przykazanie Jezusa jest przykazaniem nowym w znaczeniu czynnym i dynamicznym: ponieważ wszystko odnawia, czyni nowym, przemienia. "To właśnie miłość odnawia nas, czyni ludźmi nowymi, dziedzicami nowego Testamentu, piewcami nowego hymnu" (święty Augustyn, In Joh. 65,1). Gdyby miłość mogła mówić, uczyniłaby swymi słowa Boga zawarte w dzisiejszym drugim czytaniu:</p>

<p>Wszyscy pragniemy "nowego nieba i nowej ziemi, w których będzie mieszkała sprawiedliwość" (2 P 3,13). Słowo Boże zdradza nam tajemnicę, co należy zrobić, żeby przyspieszyć ich nadejście: potrzebna jest miłość. Odrobina nowego nieba i nowej ziemi pojawia się wszędzie tam, gdzie wprowadza się w życie miłość, choćby była ona niewidoczna i mała. Nie musimy czekać, aż przeminie ten świat, by przyszły nowe niebo i nowa ziemia. One przychodzą każdego dnia. Również my mamy przyczyniać się do ich przyjścia:</p>

<p>Nie trzeba też, żeby ta miłość zawsze wyraźnie inspirowała się wiarą w Chrystusa. Gdy miłość jest szczera i bezinteresowna, nigdy tak naprawdę nie stoi z dala od Chrystusa, który uczynił z niej serce swej Ewangelii. Wymogiem postawionym przez Jezusa, gdy chodzi o miłość bliźniego, jest nie to, że ma być czyniona z powodu miłości względem Niego albo w Jego imię, ale że w ogóle ma być czyniona. Stwierdził, że to Jemu osobiście czyni się to, co robi się jednemu z tych najmniejszych, którzy do Niego należą.</p>

<p>Mimo to nie jest obojętne i nie pozostaje bez konsekwencji, czy odwołujemy się do Chrystusa, czy też nie, oraz to, czy możemy liczyć na Jego przykład i Jego łaskę. Nie jest nam łatwo miłować bliźniego, kochać go długo, kochać bezinteresownie, nie mając wyższych motywacji. Jest to rzecz całkowicie ponad nasze siły. Matka Teresa mawiała, że bez codziennego kontaktu z Jezusem eucharystycznym nie miałaby sił do wypełniania codziennych obowiązków. Pewien zagraniczny dziennikarz po zobaczeniu, jak opatrywała rany niektórych chorych i pochylała nad umierającymi, wykrzyknął ze zgrozą: "Nie zrobiłbym tego za żadne skarby świata!". Na to odparła Matka Teresa: "Ani ja!". (To znaczy nie robiła tego dla skarbów tego świata, ale dla Jezusa).</p>

<p>Dlatego poważnie trzeba potraktować dopowiedzenie następujące po przykazaniu: "Miłujcie się wzajemnie tak, jak Ja was umiłowałem". A jak umiłował Jezus ludzi? Pismo święte wymienia przynajmniej trzy cechy tej miłości. Umiłował nas "jako pierwszy" (1 J 4,19), ukochał nas, gdy byliśmy jeszcze "nieprzyjaciółmi" (Rz 5;10), umiłował nas "do końca" (J 13;1).</p>

<p>Odnośnie do umiłowania nas jako pierwszy, Jezus stwierdził:</p>

<p><i>Jeśli miłujecie tych, którzy was miłują, cóż za nagrodę mieć będziecie? I jeśli pozdrawiacie tylko swych braci, cóż szczególnego czynicie? Czyż i poganie tego nie czynią? (Mt 5,46-47).</i></p>

<p>Czasem ludzie tłumaczą się: "Nie pozdrawiam go, bo on mi też się nie kłania", nie zastanawiając się, że ta druga osoba pewnie mówi to samo. Jeżeli nikt nie przełamie lodów, to lód stanie się tylko solidniejszy. Jezus zachęca nas do zrobienia pierwszego kroku. Jeśli dwie osoby postanowią równocześnie zrobić pierwszy krok (wyobraźcie to sobie), to w rezultacie... wpadną sobie w objęcia. Możliwe, że z przynoszącym ulgę śmiechem.</p>

<p>Radę tę należy wprowadzać w czyn przede wszystkim w rodzinie, zwłaszcza w relacjach między mężem a żoną. Wiele trudności i kryzysów małżeńskich powstaje dlatego, że każdy czeka, by to ta druga osoba uśmiechnęła się po kłótni albo pierwsza przeprosiła. Musimy uwierzyć, że upokarzające jest nie wyprzedzenie drugiego, lecz danie się ubiec współmałżonkowi, bycie drugim, a nie pierwszym.</p>

<p>Jezus umiłował nas przecież, gdy byliśmy jeszcze nieprzyjaciółmi. Trudność nad trudnościami: miłować nieprzyjaciół! W tym właśnie punkcie Jezusowe przykazanie okazuje się nowe. Nie tylko z powodu tego, iż chodzi o wymóg nieznany wcześniej żadnej religii, ale głównie dlatego, że swoim przykładem i łaską Jezus stworzył możliwość miłowania wrogów, co z ludzkiego punktu widzenia było niemożliwe. Dzięki Niemu nie tylko możemy, ale wręcz musimy kochać nieprzyjaciół.</p>

<p>Nie potrafisz pokochać wroga albo osoby, które cię skrzywdziły? Nie dziw się, nikt tego nie potrafi. Musisz jednak poprosić Jezusa, aby udzielił ci swojej miłości nieprzyjaciół, pomógł wprowadzić ją w czyn. Modlitwę, którą święty Augustyn prosił o czystość, można również odmawiać, by wyprosić sobie miłość wrogów: "Panie, każesz mi miłować nieprzyjaciela. Udziel mi tego, czego ode mnie wymagasz, a potem proś o co chcesz!".</p>

<p>Powiedźmy jeszcze o ostatniej; ale chyba najpiękniejszej rzeczy: o miłowaniu do końca. Co to oznacza? Dwie sprawy. W odniesieniu do intensywności oznacza miłowanie aż do najwyższej próby; czyli do oddania życia. Gdy zaś chodzi o czas trwania, oznacza miłowanie do ostatniego tchnienia. Takie jest znaczenie tej wypowiedzi Jezusa:</p>

<p><i>Umiłowawsry swoich na świecie, do końca ich umiłował (J 13,1).</i></p>

<p>Wierność. Wszyscy jesteśmy zdolni do szlachetnych porywów, gdy jednak chodzi o wytrwałość w miłości i wierności, sprawy przybierają inny obrót! Ale w tym właśnie miłość świętuje swe triumfy i najlepiej wyraża swoją nowość, ponieważ potrafi sprawić, żeby każdy dzień był inny, nawet w najbardziej monotonnych sytuacjach.</p>

<p>Z tego właśnie powodu chrześcijaństwo przykłada taką wagę do wierności małżeńskiej. Tylko dzięki niej można znaleźć prawdziwą miłość. Miłość, która ma odwagę rozpoczynania każdego dnia wszystkiego od nowa, z uśmiechem na ustach, nawet mimo trudności, promieniująca w osobach pracujących z powołania w instytucjach, takich jak Caritas, Polska Akcja Humanitarna i im podobnych. Także pośród rodziców przez lata opiekujących się w domu upośledzonym lub chorym dzieckiem można znaleźć wspaniałe przykłady napełniające podziwem.</p>

<p>Miłować do końca, nie oczekując niczego w zamian: chciałoby się powiedzieć, że to nierealne, a nawet niesprawiedliwe względem nas samych. Czy możliwe jest szukanie wyłącznie dobra innych? Czy jest słuszne? Gdy tak myślimy, zapominamy, że w rzeczywistości między dwiema osobami - kochającą i kochaną - więcej zyskuje kochający. Miłość bowiem wzbogaca, otwiera nowe horyzonty, nieoczekiwane dla dającego ją, rozjaśnia życie, a co najważniejsze, upodabnia nas do Boga.</p>

<p>Pozwólcie, że zakończę kilkoma wersami z pewnego angielskiego wiersza:</p>

<p><i>Są ludzie mówiący, że miłość jest rzeką, <br>
kołyszącą trzciną nad brzegiem.<br>
Są ludzie mówiący, że jest brzytwą, <br>
czego dotknie - zaczyna krwawić.<br>
Są ludzie mówiący, że miłość jest głodem, <br>
potrzebą, która doskwiera, ale nigdy nie jest zaspokojoną. <br>
Ja natomiast mówię, że miłość jest kwiatem,<br>
a ty jego jedynym nasieniem.</i></p>

<p></p>
<p>
<b>[ <a href="#Top">Powrót</a> ]</b>
</p>


<h2><a name="A26">6 niedz. Wielkanocy</a></h2>
<h4>VI niedziela Wielkanocy </h4>

<h5>Stawać się pocieszycielami</h5>

<h5>Czytania: Dz 15,1-2.22-29; Ap 21,10-14.22-23; J 14,23-29</h5>

<p>Dwie niedziele temu staraliśmy się dać ogólny pogląd na Ewangelię świętego Jana, czytanej od niedzieli Zmartwychwstania do uroczystości Zesłania Ducha Świętego. Celem było zapoznanie się z całym przesłaniem Ewangelii, aby potem łatwiej było zrozumieć kontekst danego fragmentu, który jest proponowany. Teraz się nam to przyda. Pośród wszystkich aktów, na które podzieliliśmy Ewangelię według świętego Jana, akt trzeci, rozgrywający się w spokoju Wieczernika, przedstawia tylko Jezusa i apostołów i składają się na niego tak zwane mowy pożegnalne. Dzisiejsza Ewangelia stanowi część tej właśnie sekcji, a dokładnie mówiąc przedstawia Jezusową obietnicę zesłania uczniom Ducha Świętego. Główna część tego fragmentu brzmi następująco: </p>

<p><i>To wam powiedziałem przebywając wśród was. A Pocieszyciel, Duch Święty, którego Ojciec pośle w moim imieniu, On was wszystkiego nauczy i przypomni wam wszystko, co Ja wam powiedziałem.</i></p>

<p>Paraklet jest greckim terminem oznaczającym albo pocieszyciela, albo obrońcę, albo obie rzeczy naraz. Tytuł ten odniesiony do Ducha Świętego stanowi kulminację tematu obecnego w całej Biblii. W Starym Testamencie Bóg jest wielkim pocieszycielem swego ludu, ogłaszającym: "Ja jestem twym pocieszycielem" (dosłownie w tekście Septuaginty: "twym Parakletem"!) (Iz 51,12), pocieszającym "jak matka" (Iz 66,13). Ta Boża pociecha lub "Bóg, który daje pociechę" (Rz 115;5), wcielił się w Jezusie Chrystusie; nazywającym siebie pierwszym Pocieszycielem bądź Parakletem (J 14,15). To On woła w Ewangelii: "Przyjdźcie do Mnie wszyscy, którzy utrudzeni i obciążeni jesteście, a Ja was pokrzepię",(Mt 11,28).</p>

<p>Duch Święty kontynuujący w każdym środowisku dzieło Chrystusa i doprowadzający do końca wspólne dzieła Trójcy, nie mógł nie być określony mianem Pocieszyciela, który pozostanie "z nami na zawsze" (J 14,16), o czym zapewnia nas Jezus.</p>

<p>To wszystko nie wyjaśnia jednak, czemu Jan w swojej Ewangelii przykłada taką wagę do tytułu Paraklet. Tytuł ten i jego znaczenie wiąże się także z doświadczeniem. Cały Kościół po Wielkanocy zaznał żywej i mocnej obecności Ducha Świętego jako pocieszyciela, obrońcy, sprzymierzeńca w trudnościach zewnętrznych i wewnętrznych, w prześladowaniach; w procesach, w codziennym życiu. Czytamy przecież w Dziejach Apostolskich: </p>

<p><i>Kościół cieszył się pokojem w całej Judei, Galilei i Samarii. Rozwijał się i żył bogobojnie, i napełniał się pociechą [paraclesis!] Ducha Świętego (9,31).</i></p>

<p>Jak już wspomniałem, Paraklet może oznaczać dwie rzeczy: obrońcę i pocieszyciela. W pierwszych wiekach, kiedy Kościół był prześladowany i codziennie toczyły się przeciw niemu procesy i zapadały wyroki skazujące, w Paraklecie widziano przede wszystkim adwokata i Bożego obrońcę przeciwko ludzkim prześladowcom. Odczuwano Jego obecność, wspierał bowiem męczenników i wobec trybunałów wkładał w ich usta słowa, którym nikt nie był w stanie sprostać.</p>

<p>Gdy okres prześladowań zakończył się, akcent został przesunięty i zaczęło dominować znaczenie pocieszyciela w cierpieniach i trudnościach życia. Święty Bonawentura porównuje pociechę ludzką z pociechą Ducha Świętego i przedstawia trzy podstawowe różnice między nimi. "Pociecha Ducha Świętego jest prawdziwa, doskonała i dostosowana. Jest prawdziwa, ponieważ udzielana jest tam, gdzie ma być dawana, czyli duszy, nie zaś instynktom ciała, odwrotnie niż czyni to świat, który pociesza ciało, a zasmuca duszę, na podobieństwo złego karczmarza, który troszczy się o konia, a zaniedbuje jeźdźca. Jest doskonała, gdyż pociesza w każdym utrapieniu, nie tak jak świat, który dając jedną pociechę, sprawia dwa cierpienia, jak ktoś cerujący stary płaszcz zaszywa jedną dziurę, ale robi dwie nowe. Jest dostosowana, bo tam, gdzie jest większe cierpienie, udzielona też zostaje większa pociecha. Przeciwnie do świata, który w pomyślności pociesza i schlebia, a w przeciwnościach wyśmiewa i potępia".</p>

<p>Musimy teraz wyciągnąć wnioski praktyczne z naszego rozważania o Paraklecie. Nie wystarczy studiować znaczenia Parakleta ani nawet czcić i wzywać Ducha Świętego pod tym imieniem. Sami musimy stać się pocieszycielami! Jak prawdą jest, że chrześcijanin musi być 'alter Christus', drugim Chrystusem, to równie prawdziwe jest to, iż musi także być drugim Parakletem. Tytuł ten trzeba naśladować i żyć nim, nie tylko go rozumieć.</p>

<p>"Miłość Boża rozlana [została] w sercach naszych przez Ducha Świętego" (Rz 5,5). To znaczy miłość, którą Bóg kocha nas, jak też miłość czyniąca nas zdolnymi do miłowania Boga i bliźniego. Te słowa Apostoła odniesione do pociechy - jest to forma przybierana przez miłość wobec cierpienia ukochanej osoby - przekazują nam bardzo ważne przesłanie: Paraklet nie ogranicza się do udzielenia nam odrobiny pociechy, małego podarku, ale uczy nas sztuki pocieszania. Innymi słowy, nie tylko nas pociesza, ale również czyni nas zdolnymi do pocieszania innych. Wspaniale wyjaśnia nam to święty Paweł:</p>

<p><i>Błogosławiony Bóg i Ojciec Pana naszego Jezusa Chrystusa, Ojciec miłosierdzia i Bóg wszelkiej pociechy, Ten, który nas pociesza w każdym naszym utrapieniu, byśmy sami mogli pocieszać tych, co są w jakiejkolwiek udręce, pociechą, której doznajemy od Boga (2 Kor 1,3-4).</i></p>

<p>Greckie słowo, od którego pochodzi imię Paraklet, pojawia się w tym tekście aż pięć razy, jako czasownik albo rzeczownik. Zawiera ono wszystko, czego potrzeba dla teologii pocieszenia. Prawdziwe pocieszenie pochodzi od Boga, który jest "Bogiem wszelkiej pociechy". Spływa na każdego strapionego, ale nie zatrzymuje się na nim. Swój ostateczny cel osiąga wtedy, gdy ten, kto doświadczył pocieszenia, posłuży się nim, by ze swej strony pocieszać innych.</p>

<p>Ale jak pocieszać? W tym zawiera się to, co najważniejsze. Pociechą, którą zostałeś pocieszony przez Boga, pociechą Bożą, a nie ludzką. Nie zadowalając się powtarzaniem nic nie dających, jałowych ludzkich słów ("głowa do góry, nie martw się; zobaczysz, wszystko jakoś się ułoży"!), ale przekazując prawdziwą "pociechę płynącą z Pisma świętego", potrafiącą "podtrzymać nadzieję" (zob. Rz 15,4). Wyjaśnia to cuda, jakich jedno słowo lub gest, uczynione w klimacie modlitwy, z wiarą w obecność Ducha Świętego, są w stanie dokonać przy łóżku chorego. To sam Bóg pociesza przez ciebie.</p>

<p>W pewnym sensie Duch Święty potrzebuje nas, żeby być Parakletem. On chce pocieszać, bronić, napominać, nie ma jednak ust, rąk, oczu, by wcielić w czyn swą pociechę. A raczej ma nasze ręce, nasze oczy, nasze usta. Nasza dusza może pragnąć uśmiechnąć się lub przytulić kogoś (dziecko, żonę, męża), ale sama nie może tego zrobić. Potrzebuje rąk, które przełożą na czyn jej pragnienie. Jak dusza działa, porusza się, uśmiecha dzięki naszemu ciału, tak Duch Święty działa przez członki swojego ciała, którym jest Kościół.</p>

<p>Gdy Apostoł napomina chrześcijan z Tesalonik: "Pocieszajcie się wzajemnie" (zob. 1 Tes 5,11), to tak jakby powiedział: "Stawajcie się pocieszycielami , jedni drugich". Jeśli pociecha otrzymana przez nas od Ducha Świętego nie zostanie przekazana innym, jeżeli będziemy chcieli zatrzymać ją egoistycznie dla siebie, ona bardzo szybko się zepsuje. Oto dlaczego pewna piękna modlitwa, przypisywana świętemu Franciszkowi z Asyżu, głosi:</p>

<p><i>Spraw, Panie, abyśmy mogli nie tyle szukać pociechy, co pociechę dawać; nie tyle szukać zrozumienia, co rozumieć; nie tyle szukać miłości, co kochać...</i></p>

<p>W świetle tego, co powiedziałem, łatwo odkryć, kim są współcześni pocieszyciele. To pochylający się nad chorymi w stanie terminalnym, nad zarażonymi AIDS, to przynoszący ulgę w samotności ludziom starym, wolontariusze ofiarujący swój czas na pracę w szpitalach. Ludzie poświęcający się dla dzieci, dla ofiar wszelkiego rodzaju nadużyć, w domu i poza nim. Pocieszycielami są także ci, którzy bronią praw prześladowanych mniejszości, na przykład Indian z Ameryki Łacińskiej, albo występują w imieniu tych, którzy sami nie mogą się bronić.</p>

<p>My, kapłani i zakonnicy, musimy być pocieszycielami, to znaczy narzędziami pociechy Ducha Świętego, zwłaszcza pociechy płynącej ze słowa Bożego, z nadziei, z przebaczenia sakramentalnego. To do nas, kapłanów i kaznodziejów; w sposób szczególny skierowane jest polecenie, które Bóg dał swoim prorokom w Starym Testamencie: "Pocieszcie, pocieszcie [parakaleite] mój lud" (Iz 40,1).</p>

<p>Zakończmy nasze rozważanie wspólnym odmówieniem pierwszych wersów Sekwencji z uroczystości Zesłania Ducha Świętego.</p>

<p><i>Przybądź, Duchu Święty,<br>
ześlij z nieba wzięty światła Twego strumień. <br>
Przybądź, Ojcze ubogich,<br>
przyjdź, Dawco łask drogich, przyjdź, Światłości sumień. <br>
O, najmilszy z gości,<br>
słodka serc radości, słodkie orzeźwienie.<br>
W pracy Tyś ochłodą, w skwarze żywą wodą, w płaczu utulenie.</i></p>

<p></p>
<p>
<b>[ <a href="#Top">Powrót</a> ]</b>
</p>


<h2><a name="A27">Urocz. Wniebowstąpienia Pańskiego</a></h2>
<h4>Uroczystość Wniebowstąpienia Pańskiego</h4>

<h5>Będziecie Moimi świadkami</h5>

<h5>Czytania: Dz 1,1-11; Ef 1,17-23; Łk 24,46-53</h5>

<p>Łukasz jako jedyny z ewangelistów przykłada taką wagę do Wniebowstąpienia Chrystusa. Kończy nim swoją Ewangelię i zaczyna od niego Dzieje Apostolskie. W ten sposób mówi, że Wniebowstąpienie zamyka "czas Jezusa", a zapoczątkowuje "czas Kościoła". Posłuchajmy, jak jest ono przedstawione w Ewangelii: </p>

<p><i> Potem wyprowadził ich ku Betanii i podniósłszy ręce błogosławił ich. A kiedy ich błogosławił, rozstał się z nimi i został uniesiony do nieba. Oni zaś oddali Mu pokłon i z wielką radością wrócili do Jerozolimy, gdzie stale przebywali w świątyni, wielbiąc i błogosławiąc Boga.</i></p>

<p>Zarówno w Ewangelii, jak i w Dziejach Apostolskich, Łukasz ściśle łączy Wniebowstąpienie Chrystusa z tematem świadectwa: </p>

<p><i> Wy jesteście świadkami tego.</i></p>

<p>To "wy" wskazuje najpierw na apostołów, którzy byli z Jezusem. I rzeczywiście po zesłaniu Ducha Świętego świadczyli o Chrystusie. Głosili wszystkim: "Bóg wskrzesił Go z martwych, czego my jesteśmy świadkami" (Dz 1,22). "Życie objawiło się. Myśmy je widzieli, o nim świadczymy", tak rozpoczyna się Pierwszy List świętego Jana (1,2).</p>

<p>Po apostołach to - jeśli można tak powiedzieć - oficjalne świadectwo, to znaczy związane z urzędem, przechodzi na ich następców: biskupów i kapłanów, których jeden z dokumentów Soboru Watykańskiego II nazywa "świadkami Chrystusa i Ewangelii" (KK 21).</p>

<p>Ale tym "wy" w szerszym znaczeniu są wszyscy ochrzczeni i wierzący w Chrystusa. "Każdy człowiek świecki - mówi nieco dalej ten sam dokument soborowy - winien być wobec świata świadkiem zmartwychwstania i życia Pana Jezusa i znakiem Boga żywego" (KK 38).</p>

<p>Do wszystkich świadków, zarówno z dnia wczorajszego, jak i z dzisiejszego, papież Jan Paweł II skierował kiedyś swe paschalne orędzie 'Urbi et Orbi': "Dzisiaj przemawiają świadkowie: nie tylko ci pierwsi, naoczni, ale również ci, którzy przejęli od nich orędzie wielkanocne i dawali świadectwo Chrystusowi ukrzyżowanemu i zmartwychwstałemu z pokolenia na pokolenie... Dzień dzisiejszy jest świętem wszystkich świadków, również świadków naszego stulecia, którzy głosili Chrystusa wśród wielkiego ucisku".</p>

<p>Skoro wszyscy mamy być świadkami, to musimy wiedzieć, kim jest świadek i co ma robić. Świadek to ten, co potwierdza, co poświadcza coś. Nie wszyscy jednak, którzy potwierdzają coś, są równocześnie świadkami. Jest nim tylko ten, kto potwierdza rzecz widzianą, słyszaną lub doświadczoną osobiście. Nie zaś ktoś przedstawiający rzecz usłyszaną od innych. W tym przypadku może potwierdzić jedynie, że Iksiński powiedział to, a nie że jest to zgodne z prawdą.</p>

<p>Zasadniczo, ze świadectwem łączy się ryzyko. Zawsze będzie ktoś, komu prawda nie będzie się podobała i zrobi wszystko, żeby zdyskredytować lub wręcz wyeliminować niewygodnego świadka. Słowo "męczennik" zyskało nowe znaczenie i określa człowieka oddającego życie za jakąś sprawę, w odniesieniu do oryginalnego znaczenia "świadka".</p>

<p>To właśnie owo ryzyko czyni świadectwo wielkim, ale równocześnie wyjaśnia... skromną liczbę świadectw, począwszy od sfery cywilnej. Czemu zawdzięcza swój sukces i przetrwanie mafia, jeśli nie temu właśnie, że brak jest chętnych do świadczenia przeciw niej? Aż nazbyt dobrze znamy refren powtarzany przez potencjalnych świadków: "Nic nie widziałem, nic nie słyszałem, nic nie wiem". Przeciwko świadectwu można zgrzeszyć na dwa sposoby: albo dając fałszywe świadectwo, albo w ogóle nie świadcząc, ulegając zmowie milczenia.</p>

<p>Rola świadków jest bardzo ważna w życiu cywilnym, nie jest też mniej istotna w duchowej sferze Kościoła. Sławne stało się stwierdzenie Pawła VI: "Świat bardziej potrzebuje świadków niż nauczycieli". To szczera prawda! Stosunkowo łatwo być nauczycielem, ale o wiele trudniej świadkiem. Świat pełen jest prawdziwych lub fałszywych nauczycieli, lecz odczuwa brak świadków. Różnica jest taka, jak - zgodnie z przysłowiem - między słowami a czynami: "Słowa pouczają, przykłady pociągają".</p>

<p>Świadek to ten, który mówi życiem. W tym sensie wzorem wszelkiego świadectwa jest Chrystus, który przed Piłatem nazwał siebie "świadkiem prawdy" (dosłownie: męczennikiem prawdy), a Pismo święte określa Go mianem "Wiernego Świadka" (Ap 1,5). On bowiem w pełni żył tym, czego nauczał, i oddał życie, by dać świadectwo prawdzie.</p>

<p>Zaraz za Nim podążają superświadkowie - męczennicy. Nasz wiek szczególnie w nich obfitował. Epoka męczenników jeszcze się nie zakończyła i nigdy się nie skończy. Weźmy tych żyjących niedawno, których świadectwo jest żywe w naszej pamięci. Wy mieńmy tylko, by pozostać w świecie katolickim: Maksymiliana Kolbego, Edytę Stein, Oscara Romero, siedmiu trapistów z Tibhirine w Algierii, siostry i misjonarzy, którzy co jakiś czas znajdują się wśród ofiar walk plemiennych w Afryce lub represji stosowanych przez wojsko czy partyzantów w Ameryce Łacińskiej.</p>

<p>Nie wolno jednak poprzestać na tej liście i tych imionach. Możemy w ten sposób stracić z oczu to, o czym przypomniał nam sobór: że każdy ochrzczony ma być świadkiem Chrystusa. Istnieje także tak zwane męczeństwo codzienne, czyli dawanie świadectwa każdego dnia, co czasem nie jest mniej wymagające od męczeństwa wiążącego się z przelaniem krwi. Matka Teresa i wielu innych poświęcających się dziełom miłosierdzia należą do tej właśnie kategorii ludzi świadczących życiem.</p>

<p>Zobaczmy, żeby przejść do konkretów, jak chrześcijańscy tato i mama mogą stać się faktycznie dla swych dzieci, o co prosi ich Kościół, "pierwszymi świadkami wiary". W tym okresie roku wiele dzieci przygotowuje się do Pierwszej Komunii świętej. Wierzący rodzice mogą pomóc dziecku powtórzyć katechizm, wyjaśnić znaczenie słów, pomóc mu zapamiętać odpowiedzi. Robią coś bardzo pięknego i oby takich rodziców było jak najwięcej! Co jednak pomyśli sobie dziecko, jeśli po tym wszystkim, co rodzice powiedzieli i zrobili przy okazji jego Pierwszej Komunii, sami stopniowo przestaną uczęszczać na Mszę świętą niedzielną?</p>

<p>Nie wystarczy zatem być nauczycielem, trzeba być także świadkiem. Rodzice lepiej niż słowami przekażą Ewangelię sposobem poprawiania dziecka i przebaczania mu, przebaczania sobie nawzajem, tym, jak będą mówić o nieobecnych, postępowaniem wobec ubogiego proszącego o pomoc. Na pewnym kongresie słyszałem teologa opowiadającego, co pozwoliło mu zrozumieć, gdy był dzieckiem, głębokie znaczenie Eucharystii. "Widząc tatę - mówił - rozdzielającego tę odrobinę jedzenia, którą mieliśmy, i nakładającego sobie na końcu, zrozumiałem, co znaczy, że Chrystus dał nam do spożywania swoje ciało i swą krew".</p>

<p>Jeśli jednak przerwiemy nasze rozważanie na temat świadectwa w tym miejscu, będzie ono nie tylko niepełne, ale również absurdalne. Jezus jest świadom, że o własnych siłach nie jesteśmy w stanie dawać świadectwa. Wrogowie prawdy wiedzą, że mogą liczyć na straszliwą broń - groźbę. Posłużyli się nią członkowie Sanhendrynu wobec apostołów (zob. Dz 4,21), a dzisiaj używają jej bossowie mafijni względem potencjalnych świadków znających ich nadużycia. Pozostawieni sami sobie, możemy postąpić tylko tak jak Piotr w trakcie męki Chrystusa i powiedzieć o Jezusie: "Nie znam Go; nie wiem, kim jest!".</p>

<p>Posłuchajmy, jak brzmi pełne polecenie Jezusa, pozostawione przez Niego, nim opuścił ziemię:</p>

<p><i>Gdy Duch Święty zstąpi na was, otrzymacie Jego moc i będziecie moimi świadkami w Jerozolimie i w całej Judei, i w Samarii, i aż po krańce ziemi (Dz 1,8).</i></p>

<p>Świadectwo i Duch Święty są nierozdzielni. Ci, którzy odmawiają składania zeznań na procesach przeciwko mafii, podają zwykle jeden powód: "Państwo pozostawia nas samych. Każe zeznawać, ale potem nie broni nas przed konsekwencjami". Niestety, zwłaszcza w przeszłości, było wiele prawdy w tej skardze, dlatego musimy być ostrożni w potępianiu tych osób i pochopnym mówieniu o zmowie milczenia. Ale jakkolwiek mają się sprawy na płaszczyźnie ludzkiej, wiemy teraz, że nie możemy się posłużyć tym samym usprawiedliwieniem, by nie świadczyć o Jezusie. On nie pozostawia nas samych. "Otrzymacie moc Ducha Świętego". Przydzielił nam z góry niezwyciężonego adwokata, który będzie stał u naszego boku: "Gdy przyjdzie Pocieszyciel, On będzie świadczył o Mnie. Ale wy też będziecie świadczyć o Mnie" (zob. J 15,26-27; Dz 5,32).</p>

<p>Sposobem, którym można ukazać tę moc, jest radość ze świadczenia, dzięki czemu dawanie świadectwa Ewangelii wobec innych jest nie tylko ciężarem i obowiązkiem, ale również potrzebą serca. Apostołowie po ubiczowaniu, o czym informują nas Dzieje Apostolskie, "cieszyli się, że stali się godni cierpieć dla imienia Jezusa (5,41).</p>

<p>Pozwólcie, że na zakończenie opowiem wam historię, która zapadła mi na zawsze w pamięć. Jechałem kiedyś tramwajem w Mediolanie. Motorniczy popełnił błąd i otworzył drzwi, zanim dojechał na przystanek, przez co zaczepił o otwarte drzwi samochodu stojącego na światłach i uszkodził je. Właściciel auta, robotnik, wsiadł do tramwaju i zaczął prosić pasażerów: "Widziałeś, co się stało. Będziesz świadczył?".</p>

<p>Dzisiaj Jezus mówi to samo do każdego ze swoich uczniów: "Widziałeś, co się stało. Nie chciałbyś świadczyć o Mnie?". Nie odwracajmy głowy w drugą stronę.</p>

<p></p>
<p>
<b>[ <a href="#Top">Powrót</a> ]</b>
</p>


<h2><a name="A28">Urocz. Zesł. Ducha Świętego</a></h2>
<h4>Uroczystość Zesłania Ducha Świętego </h4>

<h5>Stwarzasz, napełniając swym Duchem </h5>

<h5>Czytania: Dz 2,1-11; 1 Kor 12,3b-7.12-13; J 20,19-23</h5>

<p>Czytania w uroczystość Zesłania Ducha Świętego pozwalają nam uchwycić podstawowe działanie Parakleta: Ducha Świętego jako stwórcę lub stwórczą moc Ducha. W Psalmie responsoryjnym czytamy:</p>

<p><i>Stwarzasz je napełniając swym Duchem, i odnawiasz oblicze ziemi.</i></p>

<p>Ale to Ewangelia udziela nam najbardziej znaczącej wskazówki. W Wieczerniku, wieczorem w dniu zmartwychwstania, Jezus </p>

<p><i>tchnął na nich i powiedział im: "Weźmijcie Ducha Świętego".</i></p>

<p>Tekst ten celowo przywołuje na myśl gest Boga, który stwarzając człowieka "ulepił [go] z prochu ziemi i tchnął w jego nozdrza tchnienie życia, wskutek czego stał się człowiek istotą żywą" (Rdz 2,7). Jezus tym samym mówi, że Duch Święty jest Bożym tchnieniem, dającym życie nowemu stworzeniu, jak dał życie pierwszemu stworzeniu. Był to punkt wyjścia Kościoła definiującego Bóstwo Ducha Świętego na soborze konstantynopolitańskim w roku 381: "Wierzę w Ducha Świętego, Pana i Ożywiciela". Skoro Duch Święty jest stworzycielem, to jest też Bogiem, gdyż stwarzanie jest wyłącznym przywilejem Boga.</p>

<p>Ogłoszenie Ducha Świętego stworzycielem oznacza, że Jego sfera działania nie ogranicza się do Kościoła, ale rozszerza się, w inny sposób, na cale stworzenie. Żaden czas i żadne miejsce nie jest pozbawione Jego aktywnej obecności. On działa poza Pismem świętym, a także w nim; działał przed Chrystusem, w czasie Chrystusa i działa po Chrystusie, choć zawsze w łączności z Nim. Nikt nie może schować się przed Jego dobroczynnym światłem, jak nikt nie może umknąć przed ciepłem słońca. "Wszelka prawda, bez względu na to, kto ją wypowię - napisał święty Tomasz z Akwinu - pochodzi od Ducha Świętego". Oczywiście, działanie Ducha Chrystusa poza Kościołem nie jest takie samo, jak w Kościele i w sakramentach. Tam działa swą mocą, tutaj przez swoją obecność, osobiście.</p>

<p>Najważniejszą rzeczą odnoszącą się do mocy stwórczej Ducha Świętego nie jest zrozumienie jej, czy też wyjaśnienie jej implikacji, ale doświadczenie jej. A co znaczy doświadczenie Ducha Świętego jako stwórcy? By to odkryć, wyjdźmy od opisu stworzenia.</p>

<p><i> Na początku Bóg stworzył niebo i ziemię. Ziemia zaś była bezładem i pustkowiem: ciemność była nad powierzchnią bezmiaru wód, a Duch Boży unosił się nad wodami (Rdz 1,1-2).</i></p>

<p>Co mówią nam te słowa? Że wszechświat istniał już w chwili, gdy Duch Święty zaczął działać, ale był jeszcze bezkształtny i pusty, pogrążony w chaosie. Wraz z Jego pojawieniem się (choć "przed" i "po" ma sens tylko w odniesieniu do nas) świat nabiera kształtów, światło oddziela się od ciemności, lądy od mórz i wszystko przybiera właściwe sobie kształty. Duch Święty jest zatem tym, który przeprowadził świat z chaosu do kosmosu, czyniąc z niego coś pięknego, uporządkowanego, czystego: jednym słowem świat, według pierwotnego znaczenia tego terminu.</p>

<p>Nauka mówi nam, że proces ten trwał miliardy lat, a Biblia, swoim prostym i obrazowym językiem, chce nam przekazać, że powolna ewolucja ku obecnemu życiu i porządkowi świata nie była przypadkowa, posłuszna ślepym impulsom materii, ale jest wynikiem projektu zawartego w niej od samego początku przez Boga.</p>

<p>Wiemy, że stwórcze działanie Boga nie ograniczyło się do początku świata. Bóg stwórcą nie był tylko raz, ale jest Nim ciągle. Nie tylko w znaczeniu słabym, zachowywania życia i rządzenia światem za sprawą Opatrzności, ale także w znaczeniu mocnym: stałego podtrzymywania, przekazywania życia i energii, pobudzania, animowania i odnawiania stworzenia.</p>

<p>Znaczenie to odniesione do Ducha Świętego oznacza, że On zawsze jest tym, który przeprowadza świat z chaosu do kosmosu, czyli z nieładu do porządku, z zamętu do harmonii, ze szpetoty do piękna, ze starości do młodości. Nie realizuje tego, oczywiście, mechanicznie i nagle, ale działając wewnątrz naturalnej ewolucji rzeczy i gatunków. Duch Święty jest tym, który zawsze "stwarza i odnawia oblicze ziemi".</p>

<p>Dotyczy to wszystkich szczebli: zarówno makrokosmosu, jak i mikrokosmosu, to znaczy i wszechświata, i każdego człowieka. Musimy wierzyć, że mimo naszych odczuć, Duch Święty działa na świecie i zapewnia mu postęp. Ileż nowych odkryć dokonano, nie tylko w fizyce, ale także w dziedzinie moralności i społecznej; Jeden z tekstów Soboru Watykańskiego II mówi, że Duch Święty pomaga w ewolucji porządku społecznego świata (zob. KDK 26).</p>

<p>A zatem nie tylko zło rośnie, ale również dobro, z tą jednak różnicą, iż zło anuluje się, unicestwia, ponieważ jest niebytem. Dobro natomiast kumuluje się, trwa. Oczywiście, wciąż otacza nas wiele chaosu: moralnego, politycznego, społecznego. Świat stale bardzo potrzebuje Bożego Ducha, w związku z czym nie możemy ustawać w błaganiach słowami Psalmu: "Niech stąpi Duch Twój i odnowi ziemię!".</p>

<p>Skoncentrujmy się na mikrokosmosie, na tym małym świecie, jakim jest nasze serce. Także w każdym z nas, w naszym sercu, panuje chaos. Są to pragnienia, projekty, postanowienia, sprzeczne i zwalczające się tęsknoty, często sprawiające, że sami dla siebie jesteśmy tajemnicą.</p>

<p>Średniowieczny autor religijny Guigo II tak opisywał swój stan duchowy (a trzeba wziąć pod uwagę, że był przecież kartuzem, sięgającym szczytów kontemplacji): "Spostrzegam, Panie, że ziemia mego ducha jest nadal nietrwała i pusta, a ciemności wciąż są nad powierzchnią otchłani... Pogrążona jest w zamęcie, jak w pewnego rodzaju przerażającym i mrocznym chaosie, nie znając ni swego celu, ni początku, ni swej natury... Taka jest ma dusza, Boże mój, taka jest dusza ma. Pusta i jałowa, ciemna i bezkształtna, a ciemności pokrywają powierzchnię otchłani. Ale otchłań mego ducha błaga Cię, Panie, abyś stworzył, także dla mnie, niebiosa nowe i nową ziemię".</p>

<p>Jeden z kierunków współczesnej literatury podejmuje w ujęciu psychologicznym temat człowieka będącego ofiarą chaosu, miotającego się w marazmie własnych sprzeczności. Jest to człowiek "podziemny", jak nazywa go Dostojewski. Człowiek, który postanawia przemierzyć drogę stworzenia, lecz w odwrotnym kierunku. Nie od nicości do istnienia, ale od istnienia do nicości, od światła do ciemności. Jest to droga nihilizmu. Jakież światło rzuca na to powszechne doświadczenie chaosu wiara w Ducha stworzyciela! Duch Boży działający ponad początkowym chaosem i w nim wciąż działa na świecie.</p>

<p>Nadal nosimy w sobie ślad tego pierwotnego chaosu: naszą nieświadomość. To, co współczesna psychoanaliza opisuje jako przejście od nieświadomości do świadomości, od id do superego, jest aspektem tego stwarzania, które musi dokonywać się w nas, a polega ono na przejściu z bezkształtu w kształt. Duch Święty chce unosić się także nad bezładem naszej nieświadomości, w której działają mroczne siły, przeciwne impulsy, w której gromadzą się żale i neurozy, ale również nieznane możliwości. "Duch przenika wszystko..." (1 Kor 2,10).</p>

<p>Dla tego, kto ma problemy z nieświadomością (a kto ich nie ma?), najlepszą przysługą będzie poradzenie mu, żeby miał szczególne nabożeństwo do Ducha Świętego i często modlił się do Niego, jako do stworzyciela. On jest najlepszym psychoanalitykiem na świecie. Nabożeństwo do Ducha Świętego z pewnością nie wyklucza ludzkiej pomocy w tej dziedzinie, a wręcz ją uzupełnia i przewyższa.</p>

<p>W ciągu całego dnia jest chwila, w której z konieczności ale też i spontanicznie doświadczamy mocy stwórczej Ducha Świętego, a jest nią poranne przebudzenie. Każdy ranek następujący po nocy jest żywym wspomnieniem i symbolem wyjścia świata z początkowego bezładu. Cud się odnawia. Noc jest jakby czasowym popadnięciem w chaos. Lęki, sny, koszmary, dobro i zło, rzeczywistość i nierealność: wszystko nocą miesza się ze sobą chaotycznie. Sny są poza czasem, bezbarwne, wszystko jest w nich płynne. Czasem budzimy się z uczuciem, że musimy wszystko rozpocząć od zera, jakbyśmy byli poganami nieznającymi Boga i niewiedzącymi, co to wiara, nadzieja i miłość.</p>

<p>Stąd tak ważne jest, by każdy dzień rozpoczynać z Duchem Świętym, aby przemienił On nasz nocny chaos w światło wiary, nadziei i miłości. Sam odczuwam prawie że fizyczną potrzebę tej przemiany, wobec trudu zrzucenia z siebie ociężałości, bezwładu i niepamięci nocy. Pewien dawny autor mawiał, że nasz umysł podobny jest do młyna. Ziarno, które zostanie wrzucone do niego na początku, jest tym, które będzie mielone przez cały dzień. Dlatego tak ważne jest, żeby od razu, od samego rana, napełnić się Bożym ziarnem, nim diabeł zdąży wrzucić kąkol.</p>

<p>Najprostszym sposobem zrealizowania tego jest wyrobienie w sobie nawyku mówienia zaraz po przebudzeniu: "Przyjdź, Duchu Stworzycielu!". Są to pierwsze słowa sławnego hymnu ku czci Ducha Świętego, 'Veni creator', ułożonego w IX wieku. Nim w kończącym się tysiącleciu rozpoczynano każdy nowy rok, nowy wiek, każdy sobór, każdą koronację papieża lub króla. W przeszłości, gdy robiono coś ważnego, zawsze na początku śpiewano ten hymn. Odmówmy go zatem wspólnie:</p>

<p><i>O Stworzycielu, Duchu, przyjdź, <br>
Nawiedź dusz wiernych Tobie krąg, <br>
Niebieską łaskę zesłać racz <br>
Sercom, co dziełem są Twych rąk.</i> </p>

<p><i>Pocieszycielem jesteś zwan<br>
I Najwyższego Boga dar.<br>
Tyś namaszczeniem naszych dusz <br>
Zdrój żywy, miłość, ognia żar.</i></p>

<p><i>Ty darzysz łaską siedemkroć, <br>
Bo moc z prawicy Ojca masz. <br>
Przez Boga obiecany nam, <br>
Mową wzbogacasz język nasz. </i></p>

<p><i>Światłem rozjaśnij naszą myśl,<br>
W serca nam miłość świętą wlej<br>
I wątłą słabość naszych ciał <br>
Pokrzep stałości mocy Twej. </i></p>

<p><i>Nieprzyjaciela odpędź w dal<br>
I Twym pokojem obdarz wraz.<br>
Niech w drodze za przewodem Twym <br>
Miniemy zło, co kusi nas.</i></p>

<p><i>Daj nam przez Ciebie Ojca znać,<br>
Daj, by i Syn poznany był.<br>
I Ciebie, jedno tchnienie Dwóch,<br>
niech wyznajemy z wszystkich sił. Amen.</i></p>

<p></p>
<p>
<b>[ <a href="#Top">Powrót</a> ]</b>
</p>


<h2><a name="A29">Urocz. Trójcy Przenajśw.</a></h2>

<h4>Niedziela po Zesłaniu Ducha Świętego<br>
uroczystość Trójcy Przenajświętszej</h4>

<h5>Jednakowi i różni</h5>

<h5>Czytania: Prz 8,22-31; Rz 5,1-5; J 16,12-15</h5>

<p>Rozważanie tajemnicy Trójcy można przyrównać do odkrywania naszych najgłębszych korzeni, ponieważ pochodzimy od Trójcy i zdążamy do Niej, jak wody rzeki pochodzą z morza i do morza płyną. Drugie czytanie wraz z Ewangelią ukazują nam biblijne źródła tej tajemnicy. (Pamiętajmy, że samo słowo Bóg w Nowym Testamencie oznacza zawsze Boga Ojca!):</p>

<p><i> Dostąpiwszy więc usprawiedliwienia przez wiarę, zachowajmy pokój z Bogiem przez Pana naszego Jezusa Chrystusa... i chlubimy się nadzieje chwały Bożej... A nadzieja zawieść nie może, ponieważ miłość Boża rozlana jest w sercach naszych przez Ducha Świętego, który został nam dany.</i></p>

<p>Trzy Osoby Boskie - Ojciec, Syn Jezus Chrystus i Duch Święty - łączą się tutaj, jak widać, z trzema cnotami Boskimi: wiarą, nadzieją i miłością.</p>

<p>W Ewangelii, kolejny raz zaczerpniętej z mowy pożegnalnej Jezusa, rysują się w tle trzy tajemnicze postacie, nierozłącznie powiązane ze sobą.</p>

<p><i> Gdy przyjdzie Duch Prawdy, doprowadzi was do całej prawdy... Wszystko, co ma Ojciec, jest moje [Syna]. Dlatego powiedziałem, że z mojego weźmie i wam objawi.</i></p>

<p>Rozważając te i podobne teksty, Kościół doszedł do wiary w Boga Trójjedynego. Dla wielu nauka o Trójcy stanowi przeszkodę. Mówią: cóż to za rebus z trzema osobami, które są jedną, albo z jedną, która jest trzema? Czy nie byłoby łatwiej wierzyć w jednego Boga i na tym koniec, jak wierzą żydzi czy muzułmanie?</p>

<p>Odpowiedź jest prosta. Kościół wierzy w Trójcę nie dlatego, że lubi komplikować rzeczy, ale dlatego, iż prawda ta została objawiona przez Chrystusa, który - o czym Kościół jest przekonany - nie może ani sam się mylić, ani też oszukiwać innych. Trudność łącząca się ze zrozumieniem tajemnicy Trójcy jest argumentem za tą prawdą, nie zaś przeciwko niej. Żaden człowiek sam z siebie nie wymyśliłby takiego misterium. W starożytności Tertulian mawiał: "Wierzę, ponieważ jest to niedorzeczne". Jest ziarno prawdy w tym jakże krytycznym powiedzeniu. Mówi ono: wierzę, gdyż przekracza to naszą zdolność pojmowania, a jeśli Bóg istnieje, to nic dziwnego, że przewyższa nasz umysł. Aby móc objąć Boga, nasz umysł musiałby być większy od Bożego.</p>

<p>Po tym, jak zostało nam to objawione, czujemy, że jeśli Bóg istnieje, nie może być inaczej. Jest równocześnie jeden i mnogi, czyli wykraczający poza naszą wizję idei jedności. W Nim jedność i różnorodność spotykają się i są ze sobą pogodzone, ponieważ zarówno jedność, jak i różnorodność są wartościami, a Bóg nie może ograniczyć się do reprezentowania tylko jednej z nich. W Bogu mnogość nie jest rozproszeniem, ale bogactwem.</p>

<p>Istnieje jeszcze inny powód podpowiadający nam, że ta nauka jest prawdziwa. Bóg jest miłością (jak twierdzi chrześcijaństwo), z tego powodu nie może być Bogiem samotnym, gdyż miłość może rozwijać się wyłącznie między dwiema lub więcej osobami. Skoro więc Bóg jest miłością, to musi być w Nim ktoś kochający, ktoś kochany i łącząca ich miłość. Także chrześcijanie są monoteistami, wierzą w Boga jednego, choć nie samotnego. Jedność Boga, według naszej wiary, bardziej przypomina jedność rodziny niż pojedynczej osoby.</p>

<p>Nie będę się już dalej rozwodził w wyjaśnieniach. Chciałbym przekazać wielką i wspaniałą życiową naukę płynącą od Trójcy. Oto jak ta tajemnica została ujęta w prefacji z dzisiejszej uroczystości:</p>

<p><i>Wyznając prawdziwe i wiekuiste Bóstwo, wielbimy odrębność Osób, jedność w istocie i równość w majestacie.</i></p>

<p>Troistość i jedność, równość i różnorodność: oto sedno tej tajemnicy. Trójca jest najwyższym potwierdzeniem, że można być jednakowym i różnym, jednakowym co do godności i różnić się cechami. Czyż nie tego właśnie musimy się jak najszybciej nauczyć, żeby właściwie żyć na świecie? To znaczy, że można różnić się kolorem skóry, kulturą, płcią, rasą, a mimo to cieszyć się tą samą godnością jako ludzie.</p>

<p>Ta nauka na pierwszym miejscu w sposób naturalny odnosi się do rodziny. Rodzina bowiem musi być ziemskim odblaskiem Trójcy. Składa się z osób różniących się płcią (mężczyzna i kobieta) i wiekiem (rodzice i dzieci), z wszystkim, co ta różnorodność niesie ze sobą: odmienne uczucia, wymagania i upodobania. Powodzenie małżeństwa i rodziny zależy od stopnia, w jakim ta różnorodność będzie dążyć do wyższej jedności: jedności miłości, zamiarów, współpracy.</p>

<p>To nieprawda, że mężczyzna i kobieta muszą mieć podobny temperament i walory, że aby prowadzić zgodne życie, oboje muszą być albo weseli, pełni życia, impulsywnymi ekstrawertykami, albo też oboje muszą być introwertykami, ludźmi spokojnymi, refleksyjnymi. Wiemy, jakie negatywne konsekwencje mogą mieć tylko na płaszczyźnie fizycznej małżeństwa między ludźmi spokrewnionymi ze sobą, czy zawierane wewnątrz zamkniętej grupy. Powinowactwo zubaża, a nie wzbogaca dziedzictwo genetyczne, czego skutki widoczne są u dzieci.</p>

<p>Mąż i żona nie muszą być "słodką połową" drugiej osoby, w sensie dwóch idealnych połówek, jak przecięte jabłko, ale każde z nich jest połówką brakującą współmałżonkowi i jego uzupełnieniem. To Bóg miał na myśli mówiąc: "Nie jest dobrze, żeby mężczyzna był sam, uczynię mu zatem odpowiednią dla niego pomoc" (Rdz 2,18). To zakłada jednak wysiłek potrzebny do zaakceptowania odmienności drugiej osoby, co dla nas jest najtrudniejsze i tylko najdojrzalszym się to udaje.</p>

<p>Widzimy w ten sposób po raz kolejny, jak błędne jest uważanie Trójcy za tajemnicę daleką od życia, którą powinni zajmować się wyłącznie teologowie. Przeciwnie, jest to tajemnica bardzo nam bliska z bardzo prostego powodu: zostaliśmy stworzeni na obraz Boga Trójjedynego, nosimy Jego znamię, zostaliśmy wezwani do zrealizowania tej samej wzniosłej syntezy jedności i różnorodności.</p>

<p>Chciałbym teraz pokazać, jak to, co starałem się dotąd przekazać słowami, można powiedzieć, może nawet lepiej, za pomocą innego środka: serca. Najsłynniejszy obraz ukazujący Trójcę to rosyjska ikona autorstwa Andrieja Rublowa. Inspiracją do jej namalowania było pewne biblijne wydarzenie. Abrahama, gdy przebywał pod dębami Mamre, odwiedziły trzy tajemnicze osoby. Choć były trzy, to Abraham pozdrowił je, mówiąc: "Panie" (Rdz 18,3), jakby zwracał się do jednej osoby. Szczegół ten skłonił Ojców do widzenia w tym objawieniu symbolu lub zapowiedź Trójcy.</p>

<p>Trzy Osoby Boskie mają na ikonie wygląd aniołów. Tajemnica Jedynego i Troistego wyrażona jest przez trzy odrębne, ale niezwykle podobne do siebie postacie. Przebywają jakby w okręgu, podkreślającym Ich jedność. Natomiast swymi odmiennymi ruchami i różnym rozmieszczeniem głoszą swą odrębność. Myśli się, że Ojcem jest anioł po lewej, jedyny trzymający prosto głowę. Synem, Jezusem Chrystusem, jest anioł pośrodku, Duchem Świętym zaś anioł siedzący po prawej. Obaj, Syn i Duch Święty, ze swymi pochylonymi głowami, głoszą, iż Ojciec jest źródłem i początkiem całej Trójcy, a Oni pochodzą od Niego.</p>

<p>Wszyscy trzej noszą błękitną tunikę, znak wspólnej Im natury Bożej. Ale na niej lub pod nią każdy nosi jeszcze szatę innego koloru. Ojciec szatę, której kolory trudno określić, utkaną jakby ze światła, znak Jego niewidzialności i niedostępności ("Nikt nigdy Boga nie oglądał"). Syn ma ciemną szatę, symbol przywdzianego człowieczeństwa. Duch Święty nosi zielony płaszcz, znak życia, jako że jest ożywicielem. Zielony jest kolorem życia, które odradza się i rozkwita.</p>

<p>Cała ikona jest jednym wielkim symbolem. Ciemne drzewko w tle symbolizuje dęby Mamre, prostokąt zaś na przodzie stołu ziemię. Stół, na którym stoi kielich z barankiem w środku, Eucharystię. Cóż za wspaniały sposób powiedzenia, że cała Trójca dała nam Eucharystię i ofiarowuje się nam w niej. W Eucharystii stajemy się współbiesiadnikami Trzech. Zajmujemy puste miejsce z przodu stołu, zamykając w ten sposób okrąg osób na ikonie.</p>

<p>Dzięki długiej kontemplacji tej ikony, można zrozumieć więcej rzeczy o Trójcy, niż czytając o Niej długie traktaty. Ikona jest bowiem oknem otwartym na to, co niewidzialne. Uderza zwłaszcza jedna rzecz: głęboki pokój i jedność emanujące z całości. Przychodzą na myśl początkowe słowa modlitwy Kościoła: "0 błogosławiona Trójco, oceanie pokoju, Kościół wznosi do Ciebie swe nieustanne błagania".</p>

<p>Święty Sergiusz, dla którego monasteru ikona ta została namalowana, wyróżnił się w historii Rosji zaprowadzeniem jedności między zwaśnionymi władcami, czym przyczynił się do wyzwolenia Rosji spod panowania Tatarów. Jego mottem było: "Kontemplując Przenajświętszą Trójcę, pokonać wstrętne podziały tego świata".</p>

<p>Myślę, że jest to wielkie przesłanie przekazywane przez Trójcę także współczesnemu światu: rozważajcie Trójcę, abyście umieli przezwyciężać wstrętne podziały w rodzinach i w społeczeństwie, pokonywać wszelkiego rodzaju dyskryminacje dręczące świat. Zaproszenie, które, jak mi się zdaje, świat słyszy za każdym razem, gdy patrzy na tę ikonę, jest następujące: "Bądźcie jedno, tak jak My jedno stanowimy".</p>

<p></p>
<p>
<b>[ <a href="#Top">Powrót</a> ]</b>
</p>


<h2><a name="A30">Urocz. Najśw. Ciała i Krwi Pańskiej</a></h2>

<h4>Czwartek po uroczystości Trójcy Przenajświętszej: <br>
uroczystość Najświętszego Ciała i Krwi Pańskiej </h4>

<h5>Czyńcie to na Moją pamiątkę</h5>

<h5>Czytania: Rdz 14,18-20 1 Kor 11,23-26 Łk 9,l1b-17</h5>

<p>W drugim czytaniu z dzisiejszej niedzieli święty Paweł przedstawia nam najstarsze streszczenie ustanowienia Eucharystii, napisane najpóźniej dwadzieścia lat po fakcie. Słów tych należy słuchać ze wzruszeniem:</p>

<p><i>Ja bowiem otrzymałem od Pana to, co wam przekazałem, że Pan Jezus tej nocy, kiedy został wydany, wziął chleb i dzięki uczyniwszy połamał i rzekł: "To jest Ciało moje za was wydane. Czyńcie to na moją pamiątkę". Podobnie, skończywszy wieczerzę, wziął kielich, mówiąc: "Ten kielich jest Nowym Przymierzem we Krwi mojej. Czyńcie to, ile razy pić będziecie, na moją pamiątkę". Ilekroć bowiem spożywacie ten chleb albo pijecie kielich, śmierć Pańską głosicie, aż przyjdzie.</i></p>

<p>Spróbujmy odkryć coś nowego na temat Eucharystii, posługując się właśnie koncepcją wspomnienia: "Czyńcie to na moją pamiątkę". Wyjdźmy jak zawsze od doświadczenia, czyli od miejsca zajmowanego przez pamiątkę i wspomnienie w ludzkim życiu. Zobaczymy w ten sposób, jak łaska pomoże nam lepiej odkryć naturę.</p>

<p>Pamięć jest jedną z najbardziej tajemniczych i wielkich zdolności ludzkiego ducha. Wszystko, co ujrzymy, usłyszymy, pomyślimy i zrobimy od maleńkości, przechowywane są w tym ogromnym miejscu, gotowe obudzić się i wypłynąć; wywołane czynnikiem zewnętrznym lub naszą wolą. Nie jest prawdą, że jedni mają pamięć, inni natomiast nie. Wszyscy mamy pamięć. Jedni pamiętają pewne sprawy, drudzy inne. Niektórzy pamiętają więcej, inni mniej, ale za to z większą intensywnością. Bez pamięci przestalibyśmy istnieć, stracilibyśmy naszą tożsamość. Kto jest dotknięty amnezją, błąka się po ulicach, nie wiedząc, jak się nazywa ani gdzie mieszka.</p>

<p>Budowa komputera opiera się w dużej mierze na modelu ludzkiej pamięci. Jak my zapamiętujemy różne wrażenia, tak komputer utrwala otrzymywane dane. Jak my przywołujemy z mroków pamięci różne sprawy, przypominamy sobie, tak samo postępuje komputer z danymi po otrzymaniu polecenia od użytkownika. Zasadnicza różnica polega na tym, iż nasza pamięć jest żywa, spontaniczna, towarzyszą jej uczucia, raz radości, kiedy indziej smutku, w zależności od przywołanych wspomnień. Często wspomnienia pojawiają się spontanicznie i narzucają swe prawa. To wszystko jest obce komputerowi.</p>

<p>Wspomnienie pojawiające się w umyśle potrafi zmienić nasz wewnętrzny świat i ukierunkować go na podsuniętą rzecz, zwłaszcza gdy jest nią nie jakiś przedmiot czy wydarzenie, lecz żywa osoba. Gdy mama myśli o dziecku, które kilka dni temu wydała na świat, a teraz pozostawiła w domu, wszystko w niej wyrywa się ku niemu, cała matczyna czułość wznosi się z jej wnętrza i może nawet łzy przesłaniają jej oczy. Psalm 137 opisuje, jakie uczucia wywoływało w Żydach przesiedlonych do Babilonu, wspomnienie Syjonu. Giuseppe Verdi uwiecznił je w Nabucco, w arii Leć wspomnienie na złotych skrzydłach...</p>

<p>Nie tylko jednostka, ale również grupa ludzi - rodzina, klan, plemię, naród - ma swoją pamięć. Bogactwo narodu mierzy się nie tyle rezerwami złota strzeżonymi w skarbcach, ile wspomnieniami przechowywanymi w zbiorowej świadomości. To właśnie dzielenie tych samych wspomnień cementuje jedność grupy.</p>

<p>By to dziedzictwo wspomnień pozostało żywe, wiązane są one z miejscami świętami. Amerykanie mają 'Memorial Day', dzień, w którym wspominają poległych na wszystkich wojnach. Hindusi posiadają 'Gandhi memorial', park w New Delhi, mający przypominać narodowi, kim był Gandhi i co uczynił dla kraju. Także my mamy nasze wspomnienia, nasze święta państwowe przypominające o ważnych wydarzeniach z historii współczesnej. Wciąż mamy żywe w pamięci nasze wybitne postacie - Kochanowskiego, Matejkę, Sobieskiego, Krasickiego, Wyspiańskiego nazywając ich imionami ulice, place, które na swój sposób są wspomnieniami.</p>

<p>To przebogate ludzkie zaplecze powinno pomóc nam teraz lepiej zrozumieć, czym jest Eucharystia dla chrześcijan. Jest ona gestem ustanowionym przez Chrystusa w celu przypominania nam wydarzenia, które zapoczątkowało Kościół. Stary Testament nazywa Paschę "dniem pamiętnym" (Wj 12,14}, ponieważ ma przypominać przyszłym pokoleniom wydarzenie, któremu Izrael zawdzięcza swe istnienie jako naród. Nowy Testament nazywa Eucharystię pamiątką, gdyż przypomina ona wydarzenie, któremu cała ludzkość zawdzięcza swoje istnienie jako ludzkość odkupiona, a jest nim śmierć Pana Jezusa.</p>

<p>Śmierć jest tutaj częścią całości. Całe życie Chrystusa znajduje w Eucharystii swe wspomnienie. W starożytnym Kanonie Rzymskim zaraz po konsekracji kapłan mówi: "Boże Ojcze, wspominając błogosławioną mękę, zmartwychwstanie oraz chwalebne wniebowstąpienie Twojego Syna, naszego Pana Jezusa Chrystusa, składamy Twojemu najwyższemu majestatowi Ofiarę czystą, świętą i doskonałą.</p>

<p>Eucharystia ma jednak coś, co odróżnia ją od innych pamiątek. Ona jest równocześnie wspomnieniem i obecnością. Obecnością rzeczywistą, a nie tylko intencjonalną. Ona sprawia, że osoba jest obecna, choć ukryta pod znakami chleba i wina. 'Memorial Day' nie może sprawić, że polegli ożyją, 'Gandhi memorial' nie przywróci Gandhiemu życia. Tego natomiast, według wiary chrześcijańskiej, dokonuje pamiątka eucharystyczna w odniesieniu do Chrystusa.</p>

<p>Oprócz tych wszystkich pięknych spraw powiedzianych o pamięci, musimy także wspomnieć o łączącym się z nią niebezpieczeństwie. Pamiętanie może bardzo łatwo zmienić się w jałową i paraliżującą nostalgię. Zachodzi to wtedy, gdy człowiek staje się więźniem własnych wspomnień i na koniec żyje przeszłością. Kilkadziesiąt lat temu popularna była angielska piosenka, w której ktoś wspomina miniony czas, śpiewając: "To były czasy, tak, to były czasy" (Those were the days). Tak myśli osoba pogrążona w nostalgii, gdy wspomina "swoje czasy" albo "dawne, dobre czasy".</p>

<p>Pamiątka eucharystyczna nie należy do tego rodzaju wspomnień. Przeciwnie, ona ukierunkowuje nas na przyszłość. Po konsekracji wierni głoszą:</p>

<p><i> Głosimy śmierć Twoje, Panie Jezu, <br>
wyznajemy Twoje zmartwychwstanie<br>
i oczekujemy Twego przyjścia w chwale.</i></p>

<p>Eucharystia określana jest mianem pokarmu pielgrzymów (cibus viatorum), bo tak jak manna żywiła wędrowców zmierzających do Ziemi Obiecanej. Antyfona autorstwa świętego Tomasza, '0 sacrum convivium', nazywa Eucharystię "Świętą Ucztą, na której przyjmujemy Chrystusa, odnawiamy pamięć Jego męki; duszę napełniamy łaską i otrzymujemy zadatek przyszłej chwały". Przeszłość, teraźniejszość i przyszłość są równocześnie obecne w Eucharystii.</p>

<p>Pięknym symbolem Eucharystii, łączącym się z tym, co powiedzieliśmy, jest podpłomyk upieczony na gorących kamieniach, który zmęczonemu i wyczerpanemu prorokowi Eliaszowi dał siłę do maszerowania czterdzieści dni i czterdzieści nocy aż do góry Horeb. "Wstań i jedz! Jedz i idź!" (zob.1 Krl 19,5-8). Jest to fakt potwierdzany przez doświadczenie. Ile osób jest gotowych zaświadczyć, że Eucharystia, czy to codzienna, czy to niedzielna, daje im siłę do rozpoczynania nowego dnia bądź nowego tygodnia. Jest jakby wielką dawką odwagi.</p>

<p>Koniecznie musimy ukazać rolę Ducha Świętego w pamiątce eucharystycznej. Według bardzo prostej i konkretnej antropologii biblijnej proces zapamiętywania działa następująco. Wydarzenia i doświadczenia przeżywane przez nas są składowane w formie wrażeń w tajemnych zakamarkach naszego ducha. Stamtąd we właściwej chwili budzą się i wchodzą do serca albo przypominają się, czyli jakbyśmy powiedzieli dzisiaj, stają się świadome:</p>

<p>Co więcej, sam Jezus mówi nam w Ewangelii, że to właśnie Duch Święty przypomina nam Jego osobę oraz słowa:</p>

<p><i> Pocieszyciel, Duch Święty, którego Ojciec pośle w moim imieniu, On was wszystkiego nauczy i przypomni wam wszystko, co Ja wam powiedziałem (J 14,26).</i></p>

<p>Paraklet sprawuje tę funkcję przede wszystkim w Eucharystii. Dlatego podczas Mszy świętej przed konsekracją wzywany jest Duch Święty. Jest On konieczny nie tylko po to, żeby uobecnić Chrystusa w chlebie, ale także by był obecny w naszym sercu. Wezwanie (epikleza) czyni możliwym wspomnienie (anamnezę).</p>

<p>To, co dotychczas powiedzieliśmy o pamiątce eucharystycznej, znajduje swą pełną realizację, gdy przechodzi od liturgii do życia. Innymi słowy, kiedy wspomnienie Chrystusa sprawowane w sakramentalnych znakach przypomina nam o Nim także poza Mszą, skłania do częstego myślenia o Nim z miłością i wdzięcznością, kształtuje nasze uczucia i postawy zgodnie z tym wspomnieniem. Święty Bazyli mawiał, że Chrystus ustanowił Eucharystię jako pamiątkę, abyśmy "spożywając Jego ciało i pijąc Jego krew, zawsze pamiętali o tym, który umarł i zmartwychwstał dla nas". Wszystkim wiadomo, że odbija się w nas, czasem nawet w rysach twarzy, to, co w danej chwili wspominamy.</p>

<p>Znany hymn liturgiczny, 'Adoro te devote', zawiera piękną zwrotkę o Eucharystii jako pamiątce. Uczyńmy ją naszą na zakończenie tego rozważania:</p>

<p><i> Pamiątko zgonu Pana, która sam stanowi, <br>
Chlebie żywy, co życie dajesz człowiekowi:<br>
Daj duszy mojej z Ciebie niebiańskie brać życie <br>
I w Tobie zawsze słodycz znajdować obficie.</i></p>

<p></p>
<p>
<b>[ <a href="#Top">Powrót</a> ]</b>
</p>


<h2><a name="A31">12 niedz. zwykła</a></h2>
<h4>XII niedziela zwykła</h4>

<h5>Kim jest Jezus?</h5>

<h5>Czytania: Za 12,10-11; Ga 3,26-29; Łk 9,18-24</h5>

<p>Ewangelia z dzisiejszej niedzieli pomaga nam odpowiedzieć na pytanie bardzo aktualne, zwłaszcza z okazji Wielkiego Jubileuszu Roku 2000: Kim jest Jezus? Przeczytajmy jej pierwszą część: </p>

<p><i> Gdy Jezus modlił się na osobności, a byli z Nim uczniowie, zwrócił się do nich z zapytaniem: "Za kogo uważają Mnie tłumy?" Oni odpowiedzieli: "Za Jana Chrzciciela; inni za Eliasza; jeszcze inni mówią, że któryś z dawnych proroków zmartwychwstał". Zapytał ich: "A wy za kogo Mnie uważacie?" Piotr odpowiedział: "Za Mesjasza Bożego".</i></p>

<p>W odpowiedzi Piotra mamy przeskok jakościowy, w porównaniu z odpowiedziami ludzi. Powiedzenie, że ,Jezus jest: ,Janem Chrzcicielem, Jeremiaszem lub jednym z proroków", było ludzkim rozumowaniem. Jezus wchodzi w poczet osobistości znanych i nietuzinkowych. Natomiast powiedzenie: "Mesjaszem Bożym" jest czymś innym. Oznacza potwierdzenie wyjątkowości Jezusa. Proroków jest wielu, Mesjasz tylko jeden.</p>

<p>Termin "Chrystus" jest greckim tłumaczeniem aramejskiego słowa 'Mashiah', Mesjasz, i oznacza "namaszczonego", "poświęconego": W Biblii bowiem osoby wybrane na królów, kapłanów i proroków otrzymywały inwestyturę przez namaszczenie głowy wonnym olejem. Pismo święte mówi jednak coraz wyraźniej o szczególnym "Namaszczonym", który ukaże się na końcu czasów, żeby zapoczątkować królestwo Boże na ziemi. Jest zatem prorocza owa chwila, w której ktoś po raz pierwszy rozpoznaje w Jezusie, synu nazaretańskiego cieśli, oczekiwanego od wieków Mesjasza.</p>

<p>Tym bardziej więc dziwi reakcja Jezusa na odpowiedź Piotra: "Surowo im przykazał i napomniał ich, żeby nikomu o tym nie mówili". Wręcz zniechęca ich do mówienia o tym i wypowiada słowa, które zdają się całkowicie zaprzeczać odpowiedzi Piotra: </p>

<p><i> Syn Człowiecry musi wiele wycierpieć: będzie odrzucony przez starszyznę, arcykapłanów i uczonych w Piśmie; będzie zabity, a trzeciego dnia zmartwychwstanie.</i></p>

<p>Wszystko, tylko nie triumf! Mówi się o paśmie porażek doprowadzających do śmierci, choć koniec - zmartwychwstanie odmieni wszystko. A zatem Jezus nie jest Mesjaszem? Oczywiście, że nim jest! Ale jakim jest Mesjaszem, zrozumie się dopiero patrząc na koniec Jego życia. Dlatego też do chwili dopełnienia się Jego misji, lepiej nie używać otwarcie tego tytułu, który mógłby doprowadzić ludzi do zgubnej pomyłki.</p>

<p>Jezus, innymi słowy, dogłębnie koryguje ideę Mesjasza oraz ściśle się z nią łączącą ideę narodu wybranego. Według powszechnego mniemania, Mesjasz będzie synem Dawida, który po swoim przyjściu zbrojnie zaprowadzi panowanie narodu wy branego nad innymi ludami. (W Qumran znaleziono rękopis za tytułowany Reguła wojny, opisujący w najdrobniejszych szczegółach przebieg ostatecznej bitwy). Tymczasem dla Jezusa, łączącego postać Mesjasza z cierpiącym Sługą z Izajasza, Mesjasz jest tym, który "wydał siebie samego na okup za wszystkich" (1 Tm 2,6), który zwycięża pokorą, łagodnością, miłością.</p>

<p>Współczesna historia pomaga nam zrozumieć, jak wypaczoną ideę Mesjasza, oderwaną od swych ewangelicznych korzeni, trudno wyplenić oraz ile zła może zrobić. W ostatnich wiekach pojawiło się wiele ziemskich, etnicznych i politycznych mesjanizmów.</p>

<p>W negatywnym znaczeniu, które teraz rozważamy, mesjanizm tak jest scharakteryzowany w słowniku: "Ruch zdominowany przez wiarę w wydarzenie mające zapewnić świetlaną przyszłość". W tym sensie komunizm był pewnego rodzaju mesjanizmem. W nim narodem wybranym była klasa robotnicza, która miała usunąć kapitalistów, żeby ustanowić królestwo równości i sprawiedliwości, "słońce przyszłości". Także nazizm był wynaturzoną formą idei narodu wybranego i Mesjasza. Hitler był mesjaszem, który mial poprowadzić wybraną rasę aryjską do dominacji nad wszystkimi. Także nauka może być niebezpiecznym mesjanizmem, gdy obiecuje, że kiedyś będzie w stanie rozwiązać wszelkie problemy człowieka.</p>

<p>Mentalność ta wpłynęła także na literaturę i widowiska dla dzieci i młodzieży. Nie mogło być zresztą inaczej, skoro są one przygotowywane przez dorosłych i przesiąknięte ich mentalnością. Kreskówki, bajki (ale nie te Walta Disneya!), gry wideo, napelniające godzinami oczy i umysły dzieci, wszystkie, w większym lub mniejszym stopniu, są pełne tego zafałszowanego mesjanizmu. W nich zawsze obecny jest wybawca, superman, przybywający w ostatniej chwili i rozgramiający wrogów. Przemoc jest ich istotnym składnikiem, którego nigdy nie brakuje. Jej końcowa eskalacja jest kulminacją witaną z okrzykami entuzjazmu przez widzów.</p>

<p>Co zatem powiedzieć dzieciom, gdy zapytają, kim jest Jezus? Mówmy o Nim jak o bohaterze, jak o największym z bohaterów. Kimś większym nawet od supermana, aby użyć ich języka. Ale nie tylko supermanem, ale Bogiem-człowiekiem: Przyszedł wybawić nas od niebezpieczeństwa, wobec którego asteroida mająca spaść na ziemię czy inwazja istot pozaziemskich są żartem.</p>

<p>Wytłumaczmy też od razu dzieciom, że Jego siła nie zależy od tajnej broni potężniejszej od oręża przeciwników, którą wyciąga we właściwej chwili: jakiś potężny laser albo (jak w przypadku Papaya) puszkę szpinaku. Jego sila jest wewnętrzna; jej źródlem jest osoba, nie zaś posiadana broń. Jezusowi wystarczy jedno spojrzenie i słowo, żeby powalić na ziemię przed sobą wszystkich wrogów, jak wtedy, gdy powiedział tym, którzy przyszli aresztować Go: "Ja jestem!", a oni "cofnęli się i upadli na ziemię" (j 18,6). Kto nie chciałby dysponować taką mocą? Co ważniejsze: zwycięstwo Jezusa polega nie na zniszczeniu wrogów albo na ich ośmieszeniu, ale na zmienieniu ich i uczynieniu dobrymi:</p>

<p>Znanie Jezusa, jak widzieliśmy, może stanowić cenne antidotum na idealizowanie siły, któremu łatwo ulegają dzieci, zwłaszcza chłopcy. Pomaga im zrozumieć, że istnieje inny rodzaj siły, o wiele rzadszej i godnej podziwu.</p>

<p>Święty Paweł pomaga nam uzupełnić naszą odpowiedź na pytanie: "Kim jest Jezus?", swoją wypowiedzią z drugiego czytania:</p>

<p><i> Wszyscy dzięki tej wierze jesteście synami Bożymi - w Chrystusie Jezusie. Bo wy wszyscy, którzy zostaliście ochrzczeni w Chrystusie, przyoblekliście się w Chrystusa. Nie ma już Żyda ani poganina, nie ma już niewolnika ani człowieka wolnego, nie ma już mężczyzny ani kobiety, wszyscy bowiem jesteście kimś jednym w Chrystusie Jezusie.</i></p>

<p>Wydaje się, że są pojęcia trudne do wyjaśnienia, zwłaszcza dzieciom. Tymczasem bardzo łatwo można to zrobić, żeby pomóc im lepiej pojąć, kim jest Jezus. Mimo wszystko one wciąż zachowują w swoim wnętrzu pewne wartości, zagubione przez dorosłych. Są, na przykład, bardziej skore do okazywania współczucia cierpiącym czy zaprzyjaźnienia się z rówieśnikami o odmiennym kolorze skóry.</p>

<p>Co na dobrą sprawę mówi nam Apostoł w tym tekście? Że Jezus uczynił z nas wszystkich bez jakichkolwiek różnic dzieci Boże. Nikt nie powinien czuć się lepszy lub gorszy dlatego, że jest biały albo czarny, że jest mężczyzną lub kobietą, iż należy do tej a nie innej klasy społecznej. Dzięki Jezusowi staliśmy się "kimś jednym". Wiara w Niego pomaga nam wprowadzać solidarność międzyludzką, przyjaźń między narodami, wzajemny szacunek. Rzeczywiście czyni z ludzkości jedną rodzinę.</p>

<p>Kilkadziesiąt lat temu światową stawę zyskał młodzieżowy zespół "Viva la gente!" Śpiewali piosenki w duchu swej nazwy. Jedna z nich głosiła: ,Jakiego koloru jest skóra Boga? / Jakiego koloru jest skóra Boga? / Jest czarna, jest biała, jest czerwona, jest żółta, / ponieważ dla Niego wszyscy jesteśmy równi". Jesteśmy dla Niego równi, gdyż Jezus, jak powiedział święty Paweł, uczynił nas dziećmi Bożymi i braćmi.</p>

<p>Sprawowałem niekiedy Msze święte dla rodzin, z rzeszą dzieci w pierwszych ławkach lub siedzących wokół ołtarza. Nigdy nie widziałem rodziców tak uważnych i zainteresowanych, jak wtedy, gdy wyjaśniałem Ewangelię ich dzieciom. Najlepiej odkrywamy kim jest Jezus, gdy musimy wyjaśnić to dzieciom. Jest się zmuszonym do razu przejść do istoty rzeczy i przekazać ją w prostych słowach.</p>

<p>Mam nadzieję, że także tym razem tak było, iż zastanawiając się, co powiedzieć dzieciom, gdy zapytają: "Kim jest Jezus?", także my nauczyliśmy się czegoś ważnego o Nim. Streśćmy to, by nie zapomnieć zbyt łatwo. Jezus jest oczekiwanym Mesjaszem, Synem Bożym, który przyszedł nas zbawić od naszych wrogów. Dokonał tego jednak nie przemocą, lecz miłością, oddając życie, nie zaś odbierając je innym.</p>

<p></p>
<p>
<b>[ <a href="#Top">Powrót</a> ]</b>
</p>


<h2><a name="A32">13 niedz. zwykła</a></h2>
<h4>XIII niedziela zwykła</h4>

<h5>Wezwani do wolności</h5>

<h5>Czytania: 1 Krl 19,16b.19-21; Ga 5,1.13-18; Łk 9,51-62</h5>

<p>W dzisiejszym drugim czytaniu wysłuchaliśmy ważnej deklaracji świętego Pawła:</p>

<p><i> Ku wolności wyswobodził nas Chrystus. A zatem trwajcie w niej i nie poddawajcie się na nowo pod jarzmo niewoli... Wy zatem, bracia, powołani zostaliście do wolności.</i></p>

<p>Nareszcie coś, co się nam podoba!, zawoła ktoś. Kto nie kocha wolności? O pewnej postaci z Czyśćca (a w rzeczywistości o sobie) mówi Dante:</p>

<p><i> Wolności szuka, ta zaś jak jest droga,<br>
kto za nią życie dał, ten wie najlepiej (Czyściec 1,11-72)<a href="_" title="Dante Alighieri, Boska komedia, przełożyła A. Świderska, Wydawnictwo Antyk, Kęty 1999, s. 203.">*</a><fn>Dante Alighieri, Boska komedia, przełożyła A. Świderska, Wydawnictwo Antyk, Kęty 1999, s. 203.</fn>.</i></p>

<p>Wolność jest słowem dominującym nad innymi w myśli współczesnej. Jest pierwszym z trzech słynnych słów haseł rewolucji francuskiej: "Wolność, równość, braterstwo". Statua wolności stojąca u wejścia do nowojorskiego portu jest symbolem nie tylko Ameryki, ale aspiracji wszystkich narodów. Ideał ten wszedł do każdej deklaracji praw człowieka. Mówi się o wolności sumienia, myśli, słowa, prasy, poszukiwań, o wolności politycznej, religijnej. To wszystko są wspaniałe zdobycze, z których powinniśmy się cieszyć.</p>

<p>Współczesny świat, o czym dobrze wiemy, nadal jest daleki od zrealizowania w praktyce pełnego zakresu wolności, której ramy sam wyznaczył, a zwłaszcza wolności najbardziej podstawowej ze wszystkich: wolności od potrzeb. Słowo Boże objawia nam jednak, że nawet gdyby pewnego dnia udało się ją zrealizować, to nie przyniosłoby to prawdziwej wolności. Istnieje bowiem inny poziom wolności, bez której pozostałe wolności usankcjonowane przez karty praw człowieka; choćby szlachetne i cenne, nie uczynią człowieka w pełni wolnym.</p>

<p>Spróbujmy odkryć, o jaką wolność chodzi. Łaciński poeta Owidiusz, słynny na pewno nie z tego, że był moralistą, napisał dwa wersy, które stały się przysłowiowe: "Widzę dobro i pochwalam, a potem wybieram zło" (Video meliora proboque: / dereriora sequor). Jest to powszechne doświadczenie ludzkie. Ileż to razy sami musieliśmy powtarzać tę maksymę. Wiemy, że palenie, przesadzanie z alkoholem, branie narkotyków, hazard rujnują. Jesteśmy tego w pełni świadomi, obiecujemy sobie, że zrywamy z tym definitywnie, a potem robimy dokładnie odwrotnie.</p>

<p>Nikt nie opisał tego lepiej od świętego Pawła:</p>

<p><i>Nie rozumiem tego, co czynię, bo nie czynię tego, co chcę, ale to, czego nienawidzę - to właśnie czynię... Nie czynię bowiem dobra, którego chcę, ale czynię to zło, którego nie chcę:.. Nieszczęsny ja człowiek! Któż mnie wyzwoli z ciała, co wiedzie ku tej śmierci? (Rz 7,15-24).</i></p>

<p>A w drugim czytaniu Apostoł wyjaśnia nam powód tego braku wolności:</p>

<p><i> Ciało bowiem do czego innego dąży niż duch, a duch do czego innego niż ciało, i stąd nie ma między nimi zgody, tak że nie czynicie tego, co chcecie. Jeśli jednak pozwolicie się prowadzić duchowi, nie znajdziecie się w niewoli Prawa.</i></p>

<p>Główny motyw naszego braku wolności nie znajduje się zatem poza nami, lecz w nas: Jest on dwojaki: jest to albo strach, dlatego przestrzega się Prawa, ale bez wewnętrznego przekonanic, jedynie w celu uniknięcia nagany i kary, roszcząc sobie przy tym prawo do zbawienia, albo przeciwnie - są to nieuporządkowane pragnienia, instynkty nie podporządkowane rozumowi, niepohamowany seksualizm (to właśnie oznacza w Biblii termin &#187;ciało&#187;), które popychają do przekraczania prawa. Z jednej strony mamy więc legalizm, z drugiej libertynizm.</p>

<p>Ale sowo Boże nie ogranicza się do przypomnienia nam, iż nie jesteśmy wolni i wyjaśnienia powodów tego stanu rzeczy. Robi coś więcej, podaje nam rozwiązanie. Na Pawłowy okrzyk: Któż mnie wyzwoli", od razu następuje odpowiedź: "Łaska Chrystusa" (2 Kor 13,13). Umierając za nas i dając nam swego Ducha, Chrystus "wyzwolił nas spod prawa grzechu i śmierci" (zob. Rz 8,2). Wyswobodzi) nas z obu wspomnianych uciemiężeń: Prawa i grzechu, niewoli prowadzącej do robienia zla i niewoli wiodącej do czynienia dobra, ale ze strachu, nie zaś z miłości. Uczynił nas wolnymi, jak sam był wolny. Jezus, jak ktoś twierdził, jest "człowiekiem wolnym, który od Wielkanocy zaraża ludzi swoją wolnością".</p>

<p>Teraz zadanie polega na pozostaniu wolnymi i nie popadnięciu w żadne z tych zniewoleń. Największe niebezpieczeństwo ludzi, do których przemawiał Paweł, polegało na powrocie do niewoli Prawa, starając się zyskać przychylność Boga dzięki przestrzeganiu wszystkich przepisów Prawa Mojżeszowego, a zaniedbując Chrystusową laskę. Jezus jest też świadom, że istnieje również odwrotne niebezpieczeństwo uznania, iż wszystko jest dopuszczalne, od kiedy zostaliśmy uwolnieni od strachu przed Prawem. "Wszystko mi wolno" (1 Kor 6,12), twierdzili niektórzy z korynckiej wspólnoty. im Apostoł przypomina:</p>

<p><i> Wy, bracia, powołani zostaliście do wolności. Tylko nie bierzcie tej wolności jako zachęty do hołdowania ciału, wręcz przeciwnie, miłością ożywieni służcie sobie wzajemnie (Ga 5,13).</i></p>

<p>Jeśli zastanawiamy się, na które z tych niebezpieczeństw zagrażających wolności bardziej narażony jest współczesny człowiek, to bardzo szybko odkryjemy, że chodzi o to drugie. Uwolniliśmy się spod jarzma prawa; a zwłaszcza spod prawa Bożego przykazań. Nie boimy się już kary, nawet kary piekła. Żyjemy w społeczeństwie permisywnym. Największe ryzyko utraty wolności zdobytej dla nas przez Chrystusa polega nie na staniu się niewolnikami Prawa, ale na ulegnięciu namiętnościom oraz instynktom czy też opiniom ludzi. Nasze prawo - sztywniejsze nawet od Prawa Mojżeszowego - często jest prawem "bo tak wszyscy robią".</p>

<p>Jeden przykład: stosunki przedmałżeńskie. Pisze dwudziestosześcioletnia dziewczyna: "Muszę podziękować mojemu narzeczonemu. Jest osobą miłą, uczciwą i kocha mnie. Ale najpiękniejsze jest to, że wspólnie wybraliśmy czystość aż do małżeństwa. Kiedy mówimy o naszym wyborze, by przekazać, jak piękna może być taka miłość i jak więzy łączące nas stają się coraz silniejsze, to patrzą na nas jak na wariatów".</p>

<p>Pytam się zatem, gdzie jest więcej wolności: u tych młodych ludzi, którzy wspólnie postanowili poczekać do ślubu, czy też u ludzi traktujących ich jak wariatów? Jakże mało wolności jest w młodzieży, która decyduje się, jak się to mówi, przeskakiwać etapy. Nie zawsze ma się do czynienia ze zwykłym ulegnięciem pragnieniom ciała. Czasem chłopak żąda od dziewczyny "dowodu miłości", bo co powie kolegom; gdy będą się przechwalać swoimi zdobyczami? Dziewczyna zaś ulega z obawy przed utratą chłopaka. Jest to łańcuch różnorakich przymusów i cichych szantaży, które - o ironio - nazywane są "wolnością robienia wszystkiego, co się chce".</p>

<p>Zanim skończymy, wspomnijmy jeszcze o czymś napełniającym otuchą. Święty Paweł, wielki piewca chrześcijańskiej wolności, stwierdził:</p>

<p><i> Gdzie jest Duch Pański - tam wolność (2 Kor 3,1 l).</i></p>

<p>Powód jest prosty: gdzie jest Duch Chrystusa, czyli łaska, tam jest nie tylko przykazanie, by coś robić albo nie robić. Jest także siła i zdolność do wypełnienia tego. Co więcej, sama łaska dokonuje tego w nas i z nami. Pamiętam świadectwo pewnego mężczyzny dane podczas spotkania, w którym brałem udział, transmitowanego kilka lat temu przez telewizja ponieważ bardzo dobrze oddaje wyzwolicielską siłę Ducha Świętego. "Byłem alkoholikiem w ostatnim stadium tej choroby, nie potrafiłem wytrzymać dwóch godzin bez picia. Gdy wsiadałem do pociągu, to pierwszą rzeczą, za jaką się rozglądałem, był wagon restauracyjny. Uczyniłem życie żony i dzieci niemożliwym do jego stopnia, że coraz częściej myślałem o skończeniu ze sobą. Pewnego wieczoru byłem na spotkaniu, na którym czytano Pismo święte. To była ostatnia chwila. Przeczytano tam pewien fragment. Po usłyszeniu jednego ze zdań, poczułem się jakby rażony prądem. Moje ciało ogarnął płomień. Poczułem, iż zostałem uzdrowiony.</p>

<p>Później, za każdym razem, gdy kusiło mnie; żeby sięgnąć po alkohol, natychmiast otwierałem Pismo święte na tym fragmencie. Tylko ponowne przeczytanie tego zdania dodawało mi siły do wytrwania, aż w końcu zostałem całkowicie uzdrowiony".</p>

<p>Gdy mężczyzna chciał nam wreszcie powiedzieć, co to było za słynne zdanie, glos łamał się mu ze wzruszenia. Były to słowa z księgi Pieśni nad Pieśniami: "Będziemy sławić twą miłość nad wino" (1,4), to znaczy miłość Bożą. To wszystko. Uzdrawiająca moc laski posłużyła się w tym przypadku najzwyklejszymi słowami Pisma świętego oraz modlitwą braci, by dokonać wyzwolenia po ludzku patrząc niemożliwego.</p>

<p>W pierwszych latach zimnej wojny sławna stała się książka zatytułowana "Wybrałem wolność". Autor Wiktor Krawczenko był funkcjonariuszem rosyjskiej partii komunistycznej, który spektakularnie uciekł na Zachód. Przedstawił po raz pierwszy okropności dziejące się za żelazną kurtyną. Przypominam o tym ze względu na tytuł książki. Może on stać się naszą myślą przewodnią i postanowieniem po wysłuchaniu dzisiaj słów Pawła, który mówił nam o innej wolności. Także my wybierzmy wolność! Ale wolność prawdziwą, którą Chrystus dał nam, umierając za nas na krzyżu.</p>

<p></p>
<p>
<b>[ <a href="#Top">Powrót</a> ]</b>
</p>


<h2><a name="A33">14 niedz. zwykła</a></h2>
<h4>XIV niedziela zwykła</h4>

<h5>Wszyscy chrześcijanie misjonarzami</h5>

<h5>Czytania: Iz 66,10-14c; Ga 6,14-18; Łk 10,1-12.17-20</h5>

<p>Dzisiejsza Ewangelia zaczyna się od wieści:</p>

<p><i> Jezus wyznaczył jeszcze innych siedemdziesięciu dwóch i wysłał ich po dwóch przed sobą do każdego miasta i miejscowości, dokąd sam przyjść zamierzał.</i></p>

<p>Zastanawiano się, dlaczego właśnie siedemdziesięciu dwóch i przeważnie udziela się odpowiedzi, że siedemdziesiąt dwa (lub siedemdziesiąt) to liczba narodów pogańskch znanych Biblii. Ale Jezus posyła tych uczniów "do każdego miasta i miejscowości, dokąd sam przyjść zamierzał", czyli do miejsc w Palestynie, a nie leżących na terenach pogańskich, nie licząc tego, że dla Łukasza misja wśród pogan zaczyna się dopiero od zesłania Ducha Świętego. Może w tym przypadku liczba jest nie symboliczna, lecz realna. Jezus rozsyła siedemdziesięciu dwóch uczniów, ponieważ tylu ich miał. Posyła zatem wszystkich, którzy chodzili z Nim w sposób niemal stale i byli gotowi podjąć się tego zadania.</p>

<p>W każdym razie Łukasz jasno oddziela tę misję od wcześniejszej misji zleconej dwunastu apostołom (zob. ł.1c 9,1-6). Jest to ważne, gdyż oznacza, iż nie tylko apostołowie, a dzisiaj ich następcy - biskupi i kapłani - są wysłani, by ewangelizować, ale wszyscy uczniowie. Sobór Watykański II powiedział to bardzo jasno: "Powołanie chrześcijańskie jest z natury swojej również powołaniem do apostolstwa" (DA 2), jest powołaniem misyjnym.</p>

<p>Odkrywszy, że słowa Jezusa są skierowane do wszystkich ochrzczonych, możemy teraz zagiębić się w ich lekturę i posłuchać poleceń i zaleceń dawanych przez Jezusa wysłannikom, pamiętając, iż są skierowane również do nas. Zaczyna od wyjaśnienia nie tego, co mają mówić, ale od tego, jacy mają być.</p>

<p><i> Idźcie, oto was posyłam jak owce między wilki. Nie noście z sobą trzosa ani torby, ani sandałów; i nikogo w drodze nie pozdrawiajcie! Gdy do jakiego domu wejdziecie, najpierw mówcie: Pokój temu domowi! Jeśli tam mieszka człowiek godny pokoju, wasz pokój spocznie na nim; jeśli nie, powróci do was.</i></p>

<p>Pewnego dnia (około roku 1208) tego samego fragmentu Ewangelii słuchał podczas Mszy świętej w kościele młodzieniec. Poruszony tajemniczym zaproszeniem łaski, niedawno porzucił bogate i beztroskie życie, ale nie wiedział, co ma dalej robić. Poszukiwał. Usłyszawszy te słowa miał wrażenie, jakby Jezus osobście skierował je do niego. Zwracając się do towarzysza, który był z nim, zawołał: "To jest, czego chcę, to jest, czego szukam, to całym sercem pragnę czynić". I od razu zdjął obuwie, odrzucił laskę, pas rzemienny zamienił na powróz i wyruszył w drogę. Już pewnie zrozumieliście, o kogo chodzi: tym młodzieńcem był święty Franciszek z Asyżu.</p>

<p>Jezus nie wymaga od wszystkich bez różnicy takiej radykalności. Jak bowiem w takim przypadku Jego wezwanie mogłoby być skierowane do małżeństw lub do czujących powołanie do małżeństwa? Domaga się natomiast, by wszyscy żyli duchem tych za leceń.</p>

<p>Zaleca pójście "jak owce między wilki", czyli z łagodnością, nie zaś z siłą i arogancją, Potępia wszelkie próby narzucenia Ewangelii ogniem i mieczem. Poza tym Boża opieka i zwycięstwo - jak zauważa święty Jan Chryzostom - obiecane są uczniom, dopóki będą "owcami". Gdy tylko przemienią się w wilki, znajdą się na straconej pozycji. władza bardziej ,przeszkadza, niż pomaga rozszerzaniu Ewangelii, chyba że jest władzą lub mocą Ducha Świętego.</p>

<p>Innym wymogiem jest dystans: żadnego trzosa, żadnej torby. Nie można głosić Ewangelii po to, by robić na tym pieniądze i bogacić się. Byłaby to zdrada jej najintymniejszej istoty. To tak jakbym innym polecił: "Szukajcie tego, co w górze", a sam szukałbym tego, co na dole; "Wchodźcie przez ciasną bramę", sam natomiast wybierałbym szeroką.</p>

<p>Myślę, że nikt nie może dzisiaj powiedzieć, że Kościół był w tym punkcie bez zarzutu, a słudzy Boży nie byli czasem ciężko kuszeni przez pieniądze. Ale Kościół udowodnił też, że ma lekarstwo na to zło: świętych, proroków, reformatorów, którzy we właściwej chwili podnieśli głos przeciw nadużyciom, także na szczytach hierarchii, i zmusili do ponownego liczenia się z Ewangelią.</p>

<p>Poważnym zagrożeniem są sekty i pewne nowe ruchy religijne, w których wszystko jest uzależnione od założyciela nie odpowiadającego przed nikim, gdzie nikt nie może puścić pary z ust. Powstają autentyczne imperia finansowe, zasłaniające się imieniem Chrystusa. A samo przesłanie Ewangelii jest wypaczane. Sławi się sukces i bogactwo. Ewangelia ubóstwa staje się Ewangelią dobrobytu.</p>

<p>Przejdźmy teraz do tego, co misjonarze mają mówić. Jezus streszcza to jednym zdaniem:</p>

<p><i>Mówcie im: "Przybliżyło się do was królestwo Boże".</i></p>

<p>Powiedzenie wówczas: Królestwo Boże jest blisko", oznaczało: "Bóg zstąpił na ziemię, wybiła decydująca godzina historii, zbawienie jest na wyciągnięcie ręki; nie pozwólcie, żeby wam umknęło! Wierzcie dobrej nowinie". Dzisiaj to przesłanie mogłoby brzmieć: "Bóg jest ci przychylny; kocha cię, także w cierpieniu jest ci bliski. Twoje życie ma znaczenie i cudowny cel: przyjdź i odkryj go z nami w Ewangelii i Kościele!". Ponieważ po Wielkanocy królestwo Boże jest identyfikowane z Chrystusem zmarłym i zmartwychwstałym, przesłanie to mogłoby brzmieć również następująco: Chrystus umarł dla ciebie, by cię wyzwolić: przyjmij Go jako twego osobistego Pana i Zbawiciela":</p>

<p>Zdaję sobie sprawę, że nie zawsze możliwe jest dla wierzącego głoszenie takich przemówień. Ale są też prostsze sposoby: Wielu odkryło Jezusa po prostu dlatego, iż pewnego dnia ktoś zaprosił ich do wzięcia udziału w spotkaniu, polecił jakąś książkę, zachęcił do posłuchania kasety. To może zrobić każdy.</p>

<p>Pewna dziewczyna "wierząca, ale nie praktykująca", opowiadała, jak odkryła Chrystusa. Była za granicą na rocznym doskonaleniu po studiach. Przyjaciele z kręgu biblijnego zaprosili ją na spotkanie. Odkryła, że istnieje inny sposób znania Chrystusa, ale broniła się. Ma pokój cały dla siebie, jest wolna, jest za granicą, nauka nie jest ciężka. Wydawało się jej, że nie można niczego więcej wymagać od życia. Pewnego wieczoru przyjaciel z grupy biblijnej zanim wyszedł zacytował jej słowa Apokalipsy: "Oto stoję u drzwi i kołaczę..." (3,20). Gdy została sama, słowa te brzmiały jej w uszach jak groźba, potem jednak zrozumiała, że były one zaproszeniem. Uklękła i zaczęła się modlić: "Panie, jeśli to Ty pukasz, wejdź. Pozwalam Ci wejść do mojego życia i zrobić, co chcesz". Następnego dnia obudziła się z radością w sercu, jakiej nigdy dotąd w życiu nie doświadczyła; która też już jej nie opuściła. Jej życie zmieniło się i teraz pragnie tylko, aby także inni doświadczyli tego samego, co ona.</p>

<p>To proste doświadczenie pozwala nam zrozumieć dwie rzeczy. Po pierwsze: ta dziewczyna doszła do wiary dlatego, że ktoś poważnie potraktował Jezusowe zaproszenie do głoszenia królestwa Bożego i wraz z nią przeszedł od słów do czynów. Po drugie: całkowicie bezużyteczne jest proszenie świeckich, by stali się ewangelizatorami, jeśli wcześniej nie pomoże się im zrealizować w życiu osobistego, decydującego spotkania z Chrystusem.</p>

<p>Dopóki nie dojdzie do tego bliskiego kontaktu, obowiązek głoszenia Ewangelii brzmi dla normalnego chrześcijanina jak coś dalekiego, abstrakcyjnego, ponad jego siły. W najlepszym razie postara się to zrealizować, ale jako obowiązek, dodatkowe obciążenie, właśnie dlatego, iż ze wszystkich stron słyszy, że ma to robić. Gdy dojdzie do tego spotkania i zostanie się "pochwyconym przez Chrystusa", ewangelizowanie przestaje być obowiązkiem, a staje się potrzebą serca, wymogiem miłości wobec Chrystusa i braci. Źródłem pewnych poświęceń, ale też najczystszych radości.</p>

<p>Jest pewien szczegół Ewangelii, o którym jeszcze nie wspomniałem: "Wysłał ich po dwóch". Jeden z Ojców Kościoła, święty Grzegorz Wielki, wyjaśnia: posłał ich po dwóch, aby wpoić im w ten sposób miłość, ponieważ "żeby zaistniała miłość, potrzeba co najmniej dwóch osób". Uczniowie Chrystusa muszą ewangelizować przede wszystkim świadectwem wzajemnej miłości. "Po tym wszyscy poznają, żeście uczniami moimi, jeśli będziecie się wzajemnie miłowali" (J 13,35).</p>

<p>Dzisiaj w kontekście misji świeckich ten szczegół może mieć jeszcze jedno zastosowanie. Ewangelizować we dwoje, czyli pa rami, mąż i żona wspólnie! Takie świadectwo ma szczególną wartość. Dzięki Bogu jest coraz więcej małżeństw, które robią to nie tylko na kursach przedmałżeńskich, ale także w trakcie spotkań ewangelizacyjnych. Ma to szczególną moc, której my, kapłani, i nikt inny nie posiada. Świeccy wiedzą, co znaczy mieć rodzinę, czym są problemy związane z wychowaniem dzieci: Gdy słyszą Ewangelię wyjaśnianą i wprowadzaną w życie przez ludzi takich jak oni, przekonują się, że jest to możliwe. Mówią sobie: "Skoro oni mogą, to my też".</p>

<p>Jezus wszystkim swoim świadkom, kapłanom bądź świeckim, pojedynczym lub grupom, powtarza dziś to, co rzekł siedemdziesięciu dwóm uczniom, gdy wrócili z misji: "Cieszcie się, że wasze imiona zapisane są w niebie!".</p>

<p></p>
<p>
<b>[ <a href="#Top">Powrót</a> ]</b>
</p>


<h2><a name="A34">15 niedz. zwykła</a></h2>
<h4>XV niedziela zwykła</h4>

<h5>Dobry Samarytanin</h5>

<h5>Czytania: Pwt 30,10-14; Kol 1,15-20; Łk 10,25-37</h5>

<p>W światowej muzyce i literaturze są tony, które stały się słynne. Kilka pierwszych taktów i każdy meloman od razu zawoła: "Piąta symfonia Beethovena: los pukający do drzwi!". Te pierwsze takty są podpisem, niepowtarzalnym znakiem.</p>

<p>Wiele Jezusowych przypowieści nosi to znamię. Jedną z nich czytamy właśnie w dzisiejszej Ewangelii. "Pewien człowiek schodził z Jerozolimy do Jerycha..." i wszyscy od razu wiedzą, że chodzi o przypowieść o dobrym Samarytaninie! Ale przyjrzyjmy się okolicznościom, które doprowadziły do jej wygłoszenia:</p>

<p><I>Powstał jakiś uczony w Prawie i wystawiając Go na próbę, zapytał: "Nauczycielu, co mam czynić, aby osiągnąć życie wieczne?" Jezus mu odpowiedział: "Co jest napisane w Prawie? Jak czytasz?" On rzekł: "Będziesz miłował Pana, Boga swego, całym swoim sercem, całą swoją dusz, cały swoją mocą i całym swoim umysłem; a swego bliźniego jak siebie samego". Jezus rzekł do niego: "Dobrześ odpowiedział. To czyń, a będziesz żył". Lecz on, chcąc się usprawiedliwić, zapytał Jezusa: "A kto jest moim bliźnim?"</I></p>

<p>Problem trapiący uczonego w Prawie był szeroko rozważany przez ówczesnych Żydów. Dyskutowano o tym, kogo Izraelita może uznać za bliźniego. Najbardziej otwarci obejmowali tą kategorią wszystkich rodaków i prozelitów, to znaczy pogan, którzy przyjęli religię Mojżeszową. Inni zacieśniali pole, wyłączając z grona bliźnich: jedni osobistych wrogów, drudzy (jak faryzeusze) nie należących do ich stronnictwa, wreszcie jeszcze inni (jak esseńczycy) ludzi uważanych za "synów ciemności".</p>

<p>Sens pytania jest następujący: co obejmuje obowiązek miłowania bliźniego? Pytanie to przypomina kwestię podniesioną przez Piotra: "Panie, ile razy mam przebaczyć, jeśli mój brat wykroczy przeciwko mnie? Czy aż siedem razy?" (Mt 18,21). Jezus odpowiadając na pytanie Piotra, opowiedział przypowieść o hojnym panie i bezwzględnym słudze. Także na pytanie uczonego w Prawie odpowiedział przypowieścią.</p>

<p><I>Pewien człowiek schodził z Jerozolimy do Jerycha i wpadł w ręce zbójców. Ci nie tylko że go obdarli, lecz jeszcze rany mu zadali i zostawiwszy na pół umarłego, odeszli.</I></p>

<p>Umiejscowienie wydarzenia odpowiada rzeczywistości. Chodzi o drogę, zwłaszcza wtedy stromą, biegnącą przez pustynię, pełną nierówności terenu nadających się do zorganizowania zasadzki. Na przestrzeni kilku kilometrów schodzi się kilkaset metrów poniżej poziomu morza. Jezus dobrze znał tę drogę, gdyż wielokrotnie ją przemierzał w obie strony. Przejdźmy jednak do dalszej części opowieści:</p>

<p><I>Przypadkiem przechodził tą drogą pewien kapłan; zobaczył go i minął. Tak samo lewita, gdy przyszedł na to miejsce i zobaczył go, minął. Pewien zaś Samarytanin, będąc w podróży, przechodził również obok niego. Gdy go zobaczył, wzruszył się głęboko.</I></p>

<p>Już po tych pierwszych słowach widać, że problem doktora Prawa został odwrócony. Z kwestii czysto akademickiej i abstrakcyjnej stał się problemem konkretnym i praktycznym. Pytanie nie brzmi już: "Kto jest moim bliźnim?", lecz: "Dla kogo tu i teraz mogę stać się bliźnim?". Ustalenie, kto jest naszym bliźnim, nic nie da, jeśli sami nie staniemy się bliźnimi.</p>

<p>Jezus w ten sposób pośrednio odpowiada także na pytanie: "Kto jest moim bliźnim?". Kategoria bliźniego jest uniwersalna, nie zaś szczegółowa. Ma na względzie człowieka, nie zaś krąg rodzinny, etniczny lub religijny. Człowieka samego w sobie, a nie ze względu na coś dodanego do jego rzeczywistości. Zestawienie bohaterów - Samarytanin pomagający Żydowi - odpowiada tej intencji. Mówi: bliźnim jest także wróg! "Żydzi bowiem z Samarytanami unikają się nawzajem" (j 4,9).</p>

<p>A oto drugie wskazanie płynące z przypowieści: jak stawać się bliźnim. Co zrobił Samarytanin?</p>

<p><I>Podszedł do niego i opatrzył mu rany, zalewając je oliwa i winem; potem wsadził go na swoje bydlę, zawiózł do gospody i pielęgnował go. Następnego zaś dnia wyjął dwa denary, dał gospodarzowi i rzekł: "Miej o nim staranie, a jeśli co więcej wydasz, ja oddam tobie, gdy będę wracał".</I></p>

<p>Odpowiedź jest jasna: trzeba stawać się bliźnim za pomocą czynów, a nie tylko słów. Jan doda: "Dzieci, nie miłujmy słowem i językiem, ale czynem i prawdą" (1 J 3,18 ). Gdyby Samarytanin zadowolił się podejściem i powiedzeniem nieszczęśnikowi leżącemu w kałuży krwi: "Biedaku, jak mi przykro! Co się stało? Głowa do góry, wszystko będzie dobrze!", bądź coś podobnego, i odszedł, czy nie zakrawałoby to na kpinę i nie było zniewagą? Święty Jakub napomina nas: "Jeśli na przykład brat lub siostra nie mają odzienia lub brak im codziennego chleba, a ktoś z was powie im: &#171;Idźcie w pokoju, ogrzejcie się i najedzcie do syta!&#187; - a nie dacie im tego, czego koniecznie potrzebują dla ciała - to na co się to przyda?" (Jk 2,15-16).</p>

<p>By miłować, jak tego wymaga Jezus, trzeba być gotowym na danie czegoś ze swojego, a nawet na poświęcenie samych siebie. Tak uczyniło wielu chrześcijan, którzy byli w historii Kościoła żywą przypowieścią o dobrym Samarytaninie. Mężczyźni i kobiety, którzy założyli wspólnoty i instytuty wykupujące niewolników, wychowujące sieroty, pielęgnujące trędowatych, opiekujące się umierającymi. Mimo całej ludzkiej słabości i błędów uczniów, słowo Jezusa wcale nie wpadło w próżnię.</p>

<p>Na tym polega różnica między przypowieścią Chrystusa a symfonią Beethovena, czy jakimkolwiek dziełem sztuki. One dają zadowolenie estetyczne, ubogacają ducha (co, ma się rozumieć, jest czymś wspaniałym), ale ewangeliczna stronica daje coś więcej: popycha do działania, zmienia serca. Sztuka ogranicza się do opisywania lub interpretowania rzeczywistości, natomiast Ewangelia ją zmienia. Posłuchajmy zatem zakończenia przypowieści:</p>

<p><I>"Któryż z tych trzech okazał się, według twego zdania, bliźnim tego, który wpadł w ręce zbójców?" On odpowiedział: "Ten, który mu okazał miłosierdzie". Jezus mu rzekł: "Idź, i ty czyń podobnie". </I></p>

<p>Często zastanawiano się, czy opowieść o Samarytaninie jest tylko przypowieścią, czy też relacją wydarzenia. To znaczy, czy Jezus wyszedł od faktu, czy też wymyślił całą historię, jak zwykle czynił opowiadając przypowieści. Tradycja chrześcijańska odpowiada, że punktem wyjścia przypowieści byty prawdziwe wydarzenia. Ale nie jakiś epizod związany z rabunkiem dokonanym na drodze prowadzącej z Jerozolimy do Jerycha, lecz wielka historia. Wielka jak sama historia ludzkości!</p>

<p>Wedle najstarszych egzegez człowiekiem, który schodził z Jerozolimy do Jerycha, jest Adam, czyli cała ludzkość, Jerozolima to raj, Jerycho to świat; zbójcy to diabeł i namiętności, które prowadzą człowieka do grzechu i śmierci, kapłan i lewita to Prawo i prorocy, którzy widzieli położenie człowieka, ale nie mogli nic zrobić, by je zmienić, dobry Samarytanin to Chrystus, który wylał na ludzkie rany wino swej krwi i olej Ducha Świętego, gospoda, do której Samarytanin zaniósł człowieka zabranego z drogi, to Kościół, gospodarz to pasterz Kościoła, któremu powierzona została troska o chorego; obietnica powrotu złożona przez Samarytanina jest zapowiedzią drugiego przyjścia Zbawiciela (zob. Orygenes, Hom. in Luc. 34).</p>

<p>Inny starożytny autor mówił: "Kimże innym byłby ów litościwy Samarytanin, jeśli nie samym Zbawicielem? Albo kto więcej od Niego litował się nad nimi, gdy nas władcy ciemności niemal o śmierć przyprawili, gnębiąc licznymi ranami: obawami, pożądaniami, gniewem, troską, złudą, rozkoszą? A rany te uleczyć może tylko Jezus. On to na zranione dusze wlał wino swojej krwi. On to obficie przyniósł oliwę - litość serca Ojcowskiego" (Klemens Aleksandryjski, Który cz~owiek bogaty może być zbawiony?, 29).</p>

<p>Święty Ireneusz mawiał, że "gospodarzem, którego trosce dobry Samarytanin powierza zranioną ludzkość, jest Duch Święty" (Przeciwko herezjom III,17,3).</p>

<p>Wiemy teraz, kogo mamy naśladować, kto kryje się za anonimowym Samarytaninem. Pójście za Chrystusem wymaga miłowania bliźniego, stania się mu bliskim. Jest pierwszym obowiązkiem tego, kto chce być Jego uczniem. Zakończenie: "Idź, i ty czyń podobnie!", przypomina to, co Jezus polecił apostołom po umyciu im nóg: "Dałem wam bowiem przykład, abyście i wy tak czynili, jak Ja wam uczyniłem" (J 13,15).</p>

<p>Przypowieść czeka więc, by została wprowadzona w czyn w naszym życiu codziennym, jak to ma i miało miejsce w życiu wielu naszych braci. Słuchając opowieści latwo jest zdenerwować się postawą lewity czy kapłana, którzy przeszli obok nie zatrzymując się, wykorzystując to jako dobrą okazję do oskarżenia wszystkich współczesnych lewitów i kapłanów. To, że slowa Jezusa muszą na pierwszym miejscu nas, księży, skłonić do refleksji, pozostaje poza wszelką wątpliwością. Ale poprzestanie na tym byłoby szukaniem usprawiedliwień. Ileż osób "półumarłych" spotkaliśmy wszyscy, kapłani i świeccy, w życiu i minęliśmy!</p>

<p>Przypowieść o dobrym Samarytaninie ma obecnie nowe środowisko, w którym można ją wcielać w życie. Współcześni zbójcy porzucający na drodze umierające osoby to tak zwani piraci drogowi, kierowcy, którzy swym nieodpowiedzialnym bądź agresywnym sposobem prowadzenia samochodu powodują codziennie wiele wypadków, często śmiertelnych. Kapłan i lewita to ci, którzy w takich przypadkach nie spieszą z pomocą, aby nie mieć kłopotów, nie pobrudzić sobie rąk lub nie tracić czasu. Dobrymi Samarytanami są wszyscy pracujący nad uczynieniem naszych dróg bezpieczniejszymi: straż miejska, policja drogowa, pomoc drogowa. Musimy wyrazić im naszą wdzięczność, choć niekiedy musimy zapłacić zasłużony mandat.</p>

<p>Rozstajemy się, ale niech nie przestają rozbrzmiewać w naszych uszach słowa Jezusa: "Idź, i ty czyń podobnie!".</p>

<p></p>
<p>
<b>[ <a href="#Top">Powrót</a> ]</b>
</p>


<h2><a name="A35">16 niedz. zwykła</a></h2>
<h4>XVI niedziela zwykła</h4>

<h5>Potrzeba tylko jednego</h5>

<h5>Czytania: Rdz 18,1-10a; Kol 1,24-28; Łk 10,38-42</h5>

<p>Głównym tematem czytań z dzisiejszej niedzieli jest gościnność. W pierwszym czytaniu sam Bóg przychodzi w gości do Abrahama (tradycja chrześcijańska, jak widzieliśmy w uroczystość Trójcy Przenajświętszej, zawsze interpretowała trzech ludzi widzianych przez Abrahama właśnie jako symbol Trójcy). W Ewangelii Jezus jest przyjmowany jako gość w domu Marty i Marii. Cnota gościnności, zanikająca we współczesnym zurbanizowanym społeczeństwie, indywidualistycznym i anonimowym, wciąż jest żywa w wielu tak zwanych krajach rozwijających się.</p>

<p>Pismo święte pomaga nam odkryć również religijne znaczenie gościnności. Jest ona nie tylko gestem ludzkim, ale również aspektem Chrystusowego nowego przykazania. Przyjęcie gościa i obcego jest równoznaczne z przyjęciem Chrystusa identyfikującego się z nimi: "Byłem przybyszem, a przyjęliście Mnie" (Mt 25,35). Nie można zapomnieć, że wszyscy, w sposób bardzo prawdziwy i radykalny, jesteśmy gośćmi na tym świecie, obcymi i przybyszami, pielgrzymami zdążającymi do Pana (zob. 1 P 2,11; 2 Kor 5,6).</p>

<p>Ewangelia zawiera słowa Jezusa o takim ciężarze gatunkowym, że od nich musimy rozpocząć rozważanie na temat gościnności. Jest to jedyna okazja w ciągu trzyletniego cyklu liturgicznego, w której to ewangeliczne zdanie rozbrzmiewa podczas niedzielnej liturgii. Nie możemy zatem dopuścić, żeby przebrzmiało bezowocnie. Posłuchajmy wstępu przedstawiającego ramy historyczne wydarzenia:</p>

<p><I>Jezus przyszedł do pewnej wsi. Tam niejaka niewiasta, imieniem Marta, przyjęła Go do swego domu. Miała ona siostrę, imieniem Maria, która siadła u nóg Pana i przysłuchiwała się Jego mowie. Natomiast Marta uwijała się koło rozmaitych posług.</I></p>

<p>Wsią jest leżąca u wrót Jerozolimy Betania, domem dom Łazarza i jego dwóch sióstr, u których Jezus lubił zatrzymywać się i wypoczywać, gdy nauczał w Judei. Maria nie wierzyła, że może mieć Nauczyciela tylko dla siebie i słuchać w ciszy z całą uwagą serca słów życia wiecznego, które głosił nawet w chwilach wypoczynku. Dlatego też siedziała u Jego stóp, jak to jest w zwyczaju także dzisiaj na Wschodzie.</p>

<p>Tymczasem Marta była zabiegana. "Rozmaite posługi", którymi się zajmowała, wiązały się z pewnością z przygotowaniem dobrego obiadu. Łatwo sobie wyobrazić ton żartobliwie urażony, z jakim Marta przechodząc obok Jezusa i Marii zwróciła się do Niego (ale tak, by usłyszała jej siostra!):</p>

<p><I>Panie, czy Ci to obojętne, że moja siostra zostawiła mnie lamę przy usługiwaniu? Powiedz jej, żeby mi pomogła.</I></p>

<p>To wtedy Jezus wyrzekł słowa, które już same w sobie są małą Ewangelią:</p>

<p><I>Marto, Marto, troszczysz się i niepokoisz o wiele, a potrzeba mało albo tylko jednego. Maria obrała najlepszą cząstkę, której nie będzie pozbawiona.</I></p>

<p>Zobaczmy, co to jest ta jedna jedyna konieczna rzecz, ta istotna, to słynne porro unum, jak mówiło się po łacinie. Ktoś interpretował to w sposób bardzo tuzinkowy, tak jakby Jezus rzekł: "Nie przygotowuj tylu rzeczy, wystarczy niewiele, żeby zaspokoić potrzeby. Wystarczy jedno danie". A zatem byłoby to zaproszenie do oszczędzania i umiaru w jedzeniu.</p>

<p>Ale Łukasz nie przykładałby takiej wagi do tego epizodu, żeby przekazać tylko tyle. Powiedzenie to jest o wiele donioślejsze. Nie ma wątpliwości, że w języku Jezusa jedyną rzeczą niezbędną jest królestwo Boże, o czym sam mówi: "Starajcie się naprzód o królestwo Boga i o Jego sprawiedliwość, a cała reszta będzie wam dodana" (por. Mt 6,33). "Lepiej jest dla ciebie wejść do królestwa z jednym okiem lub jedną ręką, niż z dwiema rękami lub oboma oczami być wrzuconym w ogień wieczny" (zob. Mt 18, 8-9 ).</p>

<p>Ale samo wyrażenie "królestwo Boga" jest symboliczne. W Ewangelii świętego Jana często zastępuje je zwrot "życie wieczne". "Wejście do królestwa" oznacza wejście do życia wiecznego, czyli wejście w wieczne posiadanie Boga. Tradycyjna pobożność nie myliła się zatem głosząc, że "jedyną potrzebną rzeczą" w życiu jest zbawienie duszy (jeśli przez duszę rozumiemy całego człowieka, ciało i duszę).</p>

<p>Co zatem, w kontekście tego, co powiedzieliśmy, oznacza zdanie: "Maria obrała najlepszą cząstkę"? Mówi ono, że wybrała najlepszą drogę dotarcia do jedynej koniecznej rzeczy, to, co najpewniej do niej prowadzi. Kontekst jasno ukazuje nam tę pewną drogę: jest nią słuchanie Jezusa. Słuchanie, rozważanie i postępowanie zgodne z Jego słowem. Tradycja widziała w Marcie symbol życia aktywnego, w Marii natomiast personifikację życia kontemplacyjnego. Interpretacja jest słuszna pod warunkiem, że przez kontemplację będzie się rozumieć to, o czym wspomnieliśmy, czyli słuchanie i medytowanie Ewangelii.</p>

<p>Musimy jednak dobrze zrozumieć sens Chrystusowych słów. Za co Jezus zganił Martę? Za służenie? Z pewnością nie, gdyż sam powiedział, iż przyszedł, aby służyć, i uczynił ze służby regułę swego Kościoła. Przyjrzyjmy się niektórym elementom postępowania Marty. "Uwijała się koło rozmaitych posług": dosłownie "była rozrywana". Marta nie zajmowała się po prostu służeniem, ona zamartwiała się. Dlatego była zabiegana, dosłownie niespokojna. Jezus ganił w Marcie nie działanie, lecz przesadny aktywizm.</p>

<p>Tu jeszcze raz widzimy, jak słowa Chrystusa wychodzą poza konkretne okoliczności, w których zostały wypowiedziane, okazując się prawdziwe i aktualne dla wszystkich słuchających ich. Rysy charakteru Marty są szalenie bliskie współczesnemu człowiekowi, zwłaszcza w wielkich metropoliach: życie frenetyczne, z tysiącami spraw do natychmiastowego załatwienia, zabiegane, chore na pośpiech i chroniczny niepokój. Chcę robić wszystko równocześnie, łącznie z prowadzeniem rozmów z dwóch telefonów w tym samym czasie.</p>

<p>Działanie pod presją nieustającego lęku oznacza, że zatraciło się środek ciężkości, straciło z oczu istotę rzeczy do zrobienia, że staliśmy się niewolnikami własnej pracy. Poza tym działając w ten sposób, często źle wykonuje się nawet to, co się robi. Najlepszym sposobem bycia Martą jest... bycie Marią! Uważne wsłuchiwanie się w słowo Boże, nawyk modlitwy i rozmyślania, patrzenie na wszystko z punktu widzenia wieczności, oczyszczają działanie, uniemożliwiają szukanie samych siebie, nawet w okazywaniu miłości braciom. Pozwalają dostrzec i przestrzegać priorytety. Pozwalają realizować wszystko ze spokojem, co zresztą jest najlepszym sposobem wypełniania obowiązków i zrobienia więcej.</p>

<p>Ewangeliczne wezwanie jest zatem aktualne również dla nas. Przypomina nam, że na świecie prawdziwie ważna i konieczna jest tylko jedna rzecz. Nie powiodła się - przegraliśmy wszystko; została zrealizowana - wszystko jest ocalone. "Cóż bowiem za korzyść odniesie człowiek, choćby cały świat zyskał, a zatracił swoją duszę?" (por. Mt 16,26). Uderzyło mnie zdanie przypisywane Albertowi Einsteinowi, które gdzieś przeczytałem, oddające w pełni tę samą troskę: "Pragnę poznać myśli Boże. Cała reszta to tylko drobiazgi".</p>

<p>To prawda, że w tej dziedzinie trzeba brać pod uwagę różne zdolności i charyzmaty. Odmienne postawy Marty i Marii wynikały zapewne także z innego temperamentu. Odnajdujemy obie siostry, prezentujące takie samo zachowanie, na stronicach Ewangelii świętego Jana. Mówi się tam, że "Marta posługiwała", a Maria "wzięła funt szlachetnego i drogocennego olejku nardowego i namaściła Jezusowi nogi, a włosami swymi je otarła. A dom napełnił się wonią olejku" (J 12,2-3). Ponownie jedna wyraża swą miłość służąc, druga natomiast gestami bezinteresownej miłości względem Jezusa. Jedna, praktyczna, przygotowuje dla Jezusa posiłki, druga, bardziej poetycko - miłe zapachy.</p>

<p>Również dzisiaj pewne osoby ze względu na swój temperament wyrażają miłość i oddanie praktycznymi gestami. Potrafią dostrzec potrzeby materialne i hojnym sercem obarczają się nimi. Inni zaś zwracają większą uwagę na potrzeby duchowe albo serca. Dzieje się tak w rodzinach, jak też we wspólnotach zakonnych. Są siostry zakonne prowadzące aktywne życie, całe poświęcające się chorym, starym, dzieciom i wszelkiego rodzaju potrzebującym. I są także zakonnice oddane życiu kontemplacyjnemu, klauzurowemu. Ich powołanie, tak jak Marii, polega na siedzeniu u stóp Jezusa, na namaszczaniu Jego głowy wonnymi olejkami modłów i ocieraniu stóp uczynkami miłości względem współsióstr i ludzi proszących o wsparcie duchowe.</p>

<p>Oba powołania są piękne (nie zapominajmy, że również Marta jest czczona przez Kościół jako święta 29 lipca) i oba muszą baczyć, by uniknąć grożących im niebezpieczeństw: osoby czynne - roztrwonienia sił i zamartwiania się; ludzie poświęcający się kontemplacji - bierności oraz unikania obowiązków. Trzeba mieć serce Marii i dłonie Marty. Tym, kto doskonale zharmonizował oba powołania, była Maryja. Ona była Marią, gdy rozważała w sercu słowa Boże i kiedy w milczeniu stała pod krzyżem. Była Martą, gdy spieszyła z pomocą brzemiennej kuzynce Elżbiecie i gdy w Kanie jako pierwsza zorientowała się, że zabrakło wina.</p>

<p>Wspomniałem już, że rozważanie na temat tego Jezusowego powiedzenia pomoże nam lepiej zrozumieć wymóg gościnności, i teraz możemy przekonać się w jaki sposób. Są wspaniałe gospodynie, które w podejmowaniu przyjaciół i gości są podobne do Marty. Zamykają się w kuchni i cała ich troska koncentruje się na przygotowaniu dobrego obiadu, może nawet z przesadną wystawnością. Czasem na chwilę pojawią się przy stole, a nawet wtedy stoją, jednym okiem patrząc na gości, drugim spoglądając na kuchenkę.</p>

<p>Prawdziwa gościnność polega nie tylko na napchaniu gości jedzeniem, ale także na byciu z nimi, rozmawianiu, uczynieniu ich uczestnikami swego życia i staniu się uczestnikiem ich życia. Krótko mówiąc, ma polegać na wzajemnej wymianie, także w sferze duchowej, która wzbogaci i pozwoli gościom wrócić do domu z pełniejszym sercem i może z mniejszymi problemami żołądkowymi.</p>

<p>Sprawa staje się poważniejsza, jeśli troska o przygotowanie obiadu prowadzi do systematycznego opuszczania Mszy niedzielnej, będącej przecież chwilą, w której również my mamy okazję posiedzieć nieco u stóp Jezusa, wysłuchać Jego słów i przyjąć Jego pokarm. W przeciwnym razie zaniedbuje się "jedyną potrzebną rzecz", by zająć się tylko "rozmaitymi posługami".</p>

<p></p>
<p>
<b>[ <a href="#Top">Powrót</a> ]</b>
</p>


<h2><a name="A36">17 niedz. zwykła</a></h2>
<h4>XVII niedziela zwykła</h4>

<h5>"Ojcze nasz"</h5>

<h5>Czytania: Rdz 18,20-32; Kol 2,12-14; Łk 11,1-13</h5>

<p>W dzisiejszej Ewangelii Łukasz opowiada nam, jak powstała modlitwa "Ojcze nasz". Uczniowie obserwując modlącego się Jezusa, zapałali wielkim pragnieniem modlenia się tak jak On, dlatego poprosili: "Panie, naucz nas się modlić". Jezus spełnił ich pragnienie, ofiarując im swoją własną modlitwę. "Ojcze nasz" trzeba bowiem postrzegać jako falę Jezusowej modlitwy rozchodzącą się przez wieki, jako strumień modlitwy spływający od głowy na całe ciało.</p>

<p>Najlepszą rzeczą, jaką możemy zrobić, jest krótkie omówienie każdej z siedmiu próśb, z których składa się "Ojcze nasz", uzupełniając krótki tekst Łukasza dłuższym tekstem Mateusza, który stał się podstawą tej modlitwy.</p>

<p><I>Ojcze nasz, który jesteś w niebie.</I></p>

<p>Wyraźnie widać tu, jak "Ojcze nasz" jest dalszym ciągiem modlitwy Jezusa. Tak bowiem rozpoczynają się wszystkie Jego modlitwy przytoczone w Ewangeliach. "Ojcze, dziękuję Ci..., Tak, Ojcze, gdyż takie było Twoje upodobanie..., Ojcze mój, jeśli to możliwe, niech Mnie ominie ten kielich..., Ojcze, w Twoje ręce powierzam ducha mojego".</p>

<p>To właśnie w okrzyku "Abba, Ojcze", Jezus daje się poznać jako jedyny Syn Boży. Przed Nim nikt nie odważył się zwracać do Boga tym tak zażyłym imieniem, które w naszych językach oznacza tatę, drogiego ojca albo tatusia. Cała modlitwa "Ojcze nasz" zawiera się w tym początkowym zawołaniu. Zamyka w sobie całą istotę chrześcijańskiej modlitwy, polegającą na pełnym zaufania okrzyku dziecka skierowanym do Boga, traktowanego jak dobry i kochający Ojciec.</p>

<p>Mimo to w tym obrazie Boga jako dobrego Taty nie ma nic banalnego i przesłodzonego. Dalszy ciąg modlitwy nie pozostawia żadnych wątpliwości. "Który jesteś w niebie" oznacza, że Bóg jest wyższy od nas, jak niebo odległe jest od ziemi.</p>

<p>Niesłuszne jednak byłoby stwierdzenie, iż Jezus zastąpił obraz Boga pełnego mocy ze Starego Testamentu, obrazem Boga pełnego dobroci. Nowość przyniesiona przez Jezusa jest inna. Bóg pozostający tym, kim jest od zawsze: najwyższym, wszechmocnym, transcendentnym - teraz zostaje nam dany jako nasz Tato! Dziecku nie wystarczy, że jego tata jest miły, łagodny, wyrozumiały, gdy, załóżmy, równocześnie będzie słaby. Potrzebuje ojca, który będzie dobry, ale też silny, wolny, zdolny obronić je przed niebezpieczeństwami. Jezus zapewnia nas, że taki jest Bóg względem nas.</p>

<p><I>Święć się imię Twoje.</I></p>

<p>Tym zdaniem prosimy oczywiście nie o to, żeby Bóg był uświęcany przez nas (jak gdyby brakowało coś Jego świętości), ale by był uświęcany w nas. To znaczy mamy Jego świętość głosić słowem i świadczyć o niej życiem. Jezus polecił nam bowiem: "Tak niech świeci wasze światło przed ludźmi, aby widzieli wasze dobre uczynki i chwalili Ojca waszego, który jest w niebie" (Mt 5,16). A zatem powiedzenie: "Święć się imię Twoje", jest równoznaczne ze stwierdzeniem: "Niech będzie uwielbione Twoje święte imię".</p>

<p>Przeciwieństwem tej modlitwy jest bluźnierstwo. Wówczas imię Boże zamiast być uświęcane, jest profanowane.</p>

<p><I>Przyjdź królestwo Twoje.</I></p>

<p>Królestwo Boże jest istotą nauki i życia Jezusa. Stanowi cel Jego przyjścia na świat. Można powiedzieć, że nie mówił On o niczym innym. Porównuje je do ukrytego skarbu, do drogocennej perły. O co prosimy dzisiaj tym zdaniem? Żeby ewangeliczne przesłanie dotarło do wszystkich ludzi i do całego człowieka. By, gdy chodzi o zasięg, dotarło na krańce ziemi, a gdy chodzi o intensywność, żeby ogarnęło wszelkie aspekty ludzkiego życia, aby kształtowało całe nasze życie.</p>

<p>Powiedzenie: "Przyjdź królestwo Twoje", jest równoznaczne z powiedzeniem: "Niechże już grzech nie króluje w waszym śmiertelnym ciele" (por. Rz 6,12). W "Ojcze nasz" prośba ta ma charakter misyjny i apostolski. Jest to wyrażone innymi słowami wołanie: "Proście więc Pana żniwa, żeby wyprawił robotników na swoje żniwo" (Łk 10,2).</p>

<p><I>Bądź wola Twoja, jako w niebie, tak i na ziemi.</I></p>

<p>"Jako w niebie, tak i na ziemi", czyli: jak pewnego dnia w niebieskim Jeruzalem, tak teraz w tym ziemskim życiu. Osobiście rozumiem je tak: "Jak w Jezusie, tak i w nas". Podobne zdanie wypowiedział On w Getsemani: "Ojcze, nie moja wola, lecz Twoja niech się stanie" (Łk 22,42). Nigdy nie jesteśmy tak blisko z Chrystusem, jak wtedy, gdy czynimy naszymi te Jego słowa. Są one także środkiem dojścia do pokoju, gdyż jak powiada Dante: "Jego wola dla nas jest pokojem" (Raj, III,88).</p>

<p>Wolą Ojca jest to, żeby "wszyscy ludzie zostali zbawieni" (2 Tm 2,4). Jest to wola oparta na miłości, nawet wtedy, gdy jej nie rozumiemy. Dlatego błędem jest powtarzanie tych słów półgębkiem, z pochyloną głową, ze źle skrywaną rezygnacją, jakby mówiąc: jeśli nie da się inaczej, to niech już tam będzie Twoja wola!</p>

<p>Powiedzenie: "Bądź wola Twoja, jako w niebie, tak i na ziemi", równa się stwierdzeniu: niech Twój projekt miłości względem nas zrealizuje się jak najszybciej. Maryja wypowiedziała swoje fiat trakcie Zwiastowania w optatiwie (genoito), który wyraża pragnienie, niecierpliwość, żeby dana rzecz już się stała. Gdybyśmy potrafili w sposób doskonały zjednoczyć naszą wolę z wolą Bożą, moglibyśmy nawet zmienić nieco tekst i powiedzieć: "Bądź wola nasza'; czyli Twoja wola, bo teraz stała się także naszą.</p>

<p><I>Chleba naszego powszedniego daj nam dzisiaj.</I></p>

<p>"Ojcze nasz" odzwierciedla Ewangelię także w całości, nie tylko w poszczególnych prośbach. "Starajcie się naprzód o królestwo Boga i o Jego sprawiedliwość - polecił Jezus, mówiąc o jedzeniu i ubraniu - a to wszystko będzie wam dodane" (Mt 6,33). Po tym, jak kazał nam modlić się w intencji królestwa, Jezus pozwala nam modlić się o wszystko inne. Nie możemy w naszych modlitwach stale przeskakiwać pierwszą część "Ojcze nasz" i zaczynać zawsze od: "Daj nam, daj nam, daj nam".</p>

<p>Pierwszą rzeczą, o którą Jezus chce, byśmy prosili, jest chleb powszedni. Chleb dla ludzi współczesnych Jezusowi (jak zresztą również dla nas) oznacza pożywienie w ogóle, środek podtrzymywania życia. A ponieważ w Piśmie świętym człowiek jest traktowany jako jedność złożona z ciała i duszy, chleb oznacza tutaj to wszystko, co jest mu niezbędne do życia. Nie ma zatem potrzeby wybierania między chlebem duchowym (Eucharystią, słowem Bożym) a chlebem materialnym (pokarmem dla ciała). Słowo Jezusa ogarnia obie te rzeczy równocześnie. "Nie samym chlebem żyje człowiek, lecz każdym słowem, które pochodzi z ust Bożych" (Mt 4,4).</p>

<p>Słowami tymi możemy zatem prosić całkiem naturalnie wedle potrzeb o pożywienie, ubranie, dom, zdrowie, pracę, która jest sposobem zdobywania chleba w sposób godny i ludzki! ("Ojcze nasz" jest idealną modlitwą dla bezrobotnego i szukającego pracy). A ponieważ mówi się: "Daj nam", nie zaś: "Daj mi", możemy modlić się również o to, by Bóg nauczył nas lepiej dzielić chleb, który On przeznacza dla wszystkich, dzięki ziemi i ludzkiej pracy. W naszej obecnej sytuacji społecznej konieczne jest modlenie się tak: "Udziel nam mądrości, abyśmy lepiej potrafili dzielić nasz chleb powszedni!". W niektórych wspólnotach przed posiłkiem odmawiają następującą modlitwę: "Pobłogosław, Panie, ten posiłek, który z Twojej dobroci będziemy spożywali, naucz nas dzielić się z potrzebującymi i pozwól nam pewnego dnia zasiąść na uczcie w niebie".</p>

<p>Po posiłku słowa te z prośby, mogą się zmienić w dziękczynienie: "Dziękujemy Ci, Ojcze, za chleb powszedni, którego także dzisiaj nam udzieliłeś!".</p>

<p><I>I odpuść nam nasze winy, jako i my odpuszczamy naszym winowajcom.</I></p>

<p>Jest to jedyna prośba, w której nie tylko o coś prosimy, ale zarazem coś obiecujemy, a dokładnie mówiąc, że przebaczymy z naszej strony braciom. Biada, jeślibyśmy wypowiadali te słowa lekkomyślnie, chowając w sercu nienawiść i urazy. Słowa te automatycznie zmieniłyby się w nasze oskarżenie. Tak jakbyśmy powiedzieli: "Nie odpuszczaj mi moich win, jako i ja nie odpuszczam moim winowajcom". (Dobrze powinni się zastanowić, nim wypowiedzą te słowa "Ojcze nasz", ci, którzy praktykują lichwę!). Jeśli w sercu nie jesteśmy jeszcze gotowi przebaczyć, możemy jednak zacząć od poproszenia Boga, by pomógł nam przebaczyć. Szczere pragnienie przebaczenia, już jest przebaczeniem. </p>

<p><I>I nie wódź nas na pokuszenie.</I></p>

<p>Słowa te zawsze budzą zakłopotanie. Jak Bóg może kogoś kusić? Pismo święte mówi przecież: "Bóg nikogo nie kusi" (Jk 1,13). W celu uniknięcia dwuznaczności, w planie rewizji tekstu dokonanym przez Konferencję Episkopatu Włoch, prośba ta została następująco zmodyfikowana: "I nie dozwól nam ulec pokusie". Ktoś od razu zaczął wołać zgorszony: "Zmienia się nawet &#171;Ojcze nasz&#187;, a zatem nic nie jest już bezpieczne. . Ale nie zmienia się absolutnie nic. "Ojcze nasz" zostało wypowiedziane przez Jezusa w Jego języku, czyli po aramejsku, zgodnie z jego zasadami. Tłumacząc z jednego języka na inny trzeba czasem zmieniać słowa, żeby oddać znaczenie. Hebrajski nie rozróżnia między chceniem czegoś a pozwalaniem na to, dlatego też "nie wódź nas na pokuszenie", w rzeczywistości oznacza: "Nie dopuść, żebyśmy ulegli pokusie". Wciąż nowe przekłady Pisma świętego z języków oryginalnych służą właśnie temu, by zbliżyć się jak najbardziej do pierwotnego znaczenia tekstu.</p>

<p>Słowami tymi prosimy więc Boga, żeby był blisko nas w chwilach pokus i nie pozwolił naszej wolności ulec złu. Jezus zalecał uczniom: "Módlcie się, abyście nie ulegli pokusie" (Łk 22,40). I to właśnie czynimy, odmawiając "Ojcze nasz". Pamiętajmy o zapewnieniu Apostoła: "Wierny jest Bóg i nie dozwoli was kusić ponad to, co potraficie znieść, lecz zsyłając pokusę, równocześnie wskaże sposób jej pokonania, abyście mogli przetrwać" (1 Kor 10,13).</p>

<p><I>Ale nas zbaw ode złego.</I></p>

<p>Słowo, które dotąd było tłumaczone jako "zło", w tekście oryginalnym może oznaczać dwie rzeczy: zarówno zlo w sensie moralnym, jak i w ujęciu osobowym, jako złego. Wiele mówi się (często przesadnie i błędnie) o egzorcyzmach. Jezus pozostawił nam najprostszą i najskuteczniejszą formułę egzorcyzmu, którą zawsze możemy z wiarą powtarzać: "Wybaw nas ode złego". Trzeba osobiście doświadczyć straszliwej potęgi szatana i zła na świecie, żeby docenić te ostanie słowa "Ojcze nasz".</p>

<p>Gdy mówimy: "Ale nas zbaw ode złego", zwykle myślimy tylko o złu, które inni lub diabeł mogą nam wyrządzić. Lecz zło moralne może być dwojakiego rodzaju: doświadczane i czynione. Najniebezpieczniejsze zło, a nawet jedyne, które jest prawdziwym złem, jest to drugie: zło, za które jesteśmy odpowiedzialni. Tylko ono może stać się przyczyną naszego wiecznego potępienia. Musimy zatem wypowiadać te słowa, mając na myśli wybawienie nas od popełniania grzechów: "Ale nas zbaw od popełniania zła".</p>

<p>Mimo całej dobrej woli, zdarzą się chwile oschłości, w których będziemy odmawiać "Ojcze nasz" nic nie odczuwając, mając wrażenie, iż mówi się na wiatr. Nie zniechęcajmy się. Pomyślmy wówczas o radości Boga słyszącego, jak jest nazywany tatą przez swoje stworzenie. Radość ziemskiego taty, kiedy pierwszy raz zostaje nazwany tym imieniem przez swe dziecko, jest ogromna, ale jest niczym w porównaniu z radością Boga. Wystarczy nam świadomość, że czynimy szczęśliwym Boga. On ma całą wieczność, aby nas uszczęśliwić!</p>

<p>Na koniec naszego rozważania nie pozostaje nam nic innego, jak uczynić naszą prośbę apostołów: "Panie, naucz nas się modlić!". Naucz nas dobrze odmawiać przede wszystkim "Ojcze nasz". "Ojcze nasz" naprawdę jest, jak mawiał Tertulian, "streszczeniem całej Ewangelii". Odmawianie go z wiarą jest braniem za każdym razem ewangelicznej kąpieli.</p>

<p>Chcę wam coś zaproponować: niech każda rodzina chrześcijańska, przynajmniej w niedziele, odmawia wspólnie przed obiadem "Ojcze nasz".</p>

<p></p>
<p>
<b>[ <a href="#Top">Powrót</a> ]</b>
</p>


<h2><a name="A37">18 niedz. zwykła</a></h2>
<h4>XVIII niedziela zwykła</h4>

<h5>Marność nad marnościami</h5> </p>

<h5>Czytania: Koh 1,2; 2,21-23; Kol 3,1-5.9-11; Łk 12,13-21</h5>

<p>Jest pewne wspólne wszystkim ludziom doświadczenie, które w pewnym momencie życia, z większą lub mniejszą jasnością, uświadamiają sobie: a jest nim tymczasowość i ulotność życia, nieubłagany upływ czasu i przemijanie rzeczy. Wobec tego stwierdzenia możliwe są różne postawy. Słowo Boże z dzisiejszej niedzieli ukazuje je nam i zachęca do dokonania wyboru.</p>

<p>W pierwszym czytaniu słyszeliśmy słynny okrzyk Koheleta o marności wszystkich rzeczy:</p>

<p><I>Marność nad marnościami - wszystko marność! Jest nieraz człowiek, który w swej pracy odznacza się mądrością, wiedzą i dzielnością, a udział swój musi on oddać człowiekowi, który nie włożył w nią trudu. To także jest marność i wielkie zło. Cóż bowiem ma człowiek z wszelkiego swego trudu i z pracy ducha swego, którą mozoli się pod słońcem? Bo wszystkie dni jego są cierpieniem, a zajęcia jego utrapieniem. Nawet w nocy serce jego nie zazna spokoju. To także jest marność!</I></p>

<p>Słowa te odzwierciedlają szczególne stadium wiary, w którym wierzy się w istnienie Boga i Jego sąd, ale nie zostało jeszcze jasno objawione człowiekowi istnienie życia po śmierci. Szczytem oczekiwań w nagrodę za uczynione dobro, jest długie życie i liczne potomstwo. Szybko jednak odkrywamy, że to spotyka jednakowo złego i sprawiedliwego.</p>

<p>Ledwo w tej sytuacji zaczniemy się zastanawiać nad ludzkim losem, od razu uważamy go za nonsensowny. Najczęściej używanym obrazem jest dym lub kwiat. Słowo "marność" oddaje hebrajski termin oznaczający parę rozpływającą się w powietrzu.</p>

<p>Psalm 144,4 mówi: "Człowiek jest podobny do tchnienia wiatru, dni jego jak cień mijają". A Izajasz dodaje: "Człowiek to jakby trawa, a cały wdzięk jego jest niby kwiat polny. Trawa usycha, więdnie kwiat" (zob. Iz 40,6-7). Rodzi to niepokój i jedynie wiara w Boga i wielka miłość życia nie pozwalają popaść w desperację i otwarcie się buntować.</p>

<p>Przejdźmy teraz do Ewangelii, by przekonać się, co ona mówi o tak podstawowym dla człowieka problemie. Okazja jest bardzo konkretna. Ktoś poprosił Jezusa, żeby zaangażował się w kłótnię między tym człowiekiem a jego bratem, dotyczącą spadku:</p>

<p><I>Nauczycielu, powiedz mojemu bratu, żeby się podzielił ze mną spadkiem.</I></p>

<p>Problem polegał nie tyle na tym, jak podzielić spadek, ile czy go w ogóle dzielić. Żeby nie rozdrabniać dziedzictwa (ogólnie rzecz biorąc chodziło o ziemię), często bywało tak, że najstarszy syn dziedziczył wszystko, a pozostali bracia pozostawali w domu lub - jak później będzie praktykowane wśród chrześcijan - wstępowali do klasztoru. Proszący chce, by Jezus przekonał jego brata do podziału spadku, aby również on mógł ożenić się i pójść na swoje. Powód sporu, choć w różnych formach, zawsze pozostaje ten sam. Ileż to razy spadek zatruwa życie rodzinne, zmienia braci we wrogów, odbiera zdrowie i ciąga po sądach!</p>

<p>Jezus odparł mu:</p>

<p><I>"Człowieku, któż Mię ustanowił sędzią albo rozjemcą nad wami?" Powiedział też do nich: "Uważajcie i strzeżcie się wszelkiej chciwości, bo nawet gdy ktoś opływa we wszystko, życie jego nie jest zależne od jego mienia".</I></p>

<p>Jak to często bywa, gdy ludzie przedstawiają Jezusowi konkretne sprawy (czy płacić podatek Cezarowi, czy ukamienować cudzołożnicę), On nie odpowiada wprost, ale sięga do źródeł problemu. Wznosi się na wyższy poziom, wykazując mankament stojący u podstawy samego pytania. Obaj bracia popełnili błąd, ponieważ ich kłótnia nie ma nic wspólnego z poszukiwaniem sprawiedliwości i równości, lecz jej źródłem jest chciwość. Dla obu liczy się tylko spadek do podziału. Nie liczy się wspomnienie o ojcu, który dał im życie i w pocie czoła odłożył dla nich dziedzictwo. Zapomniany ojciec, a pewnie też puszczone w niepamięć wszystkie pozostawione przed śmiercią jego dobre rady i zalecenia, by żyć w pokoju i zgodzie. Interes zmusza do milczenia wszelkie uczucia, odczłowiecza.</p>

<p>By wykazać, jak błędna jest taka postawa, Jezus dodaje, jak to ma w zwyczaju, przypowieść:</p>

<p><I>Pewnemu zamożnemu człowiekowi dobrze obrodziło pole. I rozważał sam w sobie: Co tu począć? Nie mam gdzie pomieścić moich zbiorów. I rzekł: Tak zrobię: zburzę moje spichlerze, a pobuduję większe i tam zgromadzę całe zboże i moje dobra. I powiem sobie: Masz wielkie zasoby dóbr, na długie lata złożone; odpoczywaj, jedz, pij i używaj! Lecz Bóg rzekł do niego: "Głupcze, jeszcze tej nocy zażądają twojej duszy od ciebie; komu więc przypadnie to, coś przygotował?"</I></p>

<p>Na Wschodzie, jak wiadomo, ludzie lubują się w mówieniu za pomocą przypowieści. Pewien uczeń żalił się nauczycielowi, że opowiada różne historie, nigdy nie wyjaśniając ich znaczenia. W odpowiedzi usłyszał: "Co byś powiedział, gdyby ktoś ofiarowując ci owoc, najpierw go przeżuł?". Także Jezus nie chce "przeżuć" dawanych nam owoców. Pozostawia nam zadanie odkrycia znaczenia przypowieści i zastosowania go w życiu. Zadowala się uruchomieniem naszego umysłu końcowym pytaniem, które tym samym nie jest skierowane wyłącznie do owego nierozsądnego bogacza z przypowieści, ale do każdego słuchacza: "Komu przypadnie to, coś przygotował?"</p>

<p>W jednej rzeczy Ewangelia zgadza się z tym, co głosili mędrcy Izraela, tacy jak Kohelet: w potępianiu jako głupoty komasowania bogactw, życia na podobieństwo mrówek, gromadzących i gromadzących na zimę, nie mając żadnej pewności, że się do niej dożyje. Nikt nie mówi, że człowiek ma nie pracować, nie rozwijać przemysłu, nie polepszać warunków życia. Potępia się tylko życie mające na celu chomikowanie, zredukowanie się do poziomu maszyn robiących pieniądze. Mamy pieniądze zarabiać, żeby żyć, nie zaś żyć, by zdobywać pieniądze.</p>

<p>Ile razy ten okrzyk z przypowieści: "Głupcze, po co to robisz!?", wyszedł nawet z naszych ust!? Weźmy na przykład bossów mafijnych. Wiodą życie godne pożałowania. Ciągle patrzą przez ramię, stale się ukrywają z obawy, że zabije ich albo konkurencja, albo policja. Nie mogą nawet cieszyć się zgromadzonymi bogactwami, by nie wzbudzić podejrzeń co do ich pochodzenia. A jednak wciąż są zaangażowani w zdobywanie nowych rynków, eliminowanie rywali, korumpowanie urzędników. Zadowoleni, że w zamkniętym gronie krewnych i ziomków ich władza jest niekwestionowana, a imię wzbudza strach. Trzeba pomóc młodzieży w zrozumieniu, że mafiosi nie są wielkimi spryciarzami, lecz wielkimi głupcami, a może raczej biednymi chorymi.</p>

<p>Są to rozważania mądrościowe i zdroworozsądkowe, także z ludzkiego punktu widzenia obecne, jak już widzieliśmy, również w Starym Testamencie. Jezus dodaje do nich coś całkowicie nowego, możliwego dzięki objawieniu, że istnieje życie po śmierci, życie wieczne u Boga. W zdaniu kończącym przypowieść mówi:</p>

<p><I>Tak dzieje się z każdym, kto skarby gromadzi dla siebie, a nie jest bogaty przed Bogiem.</I></p>

<p>Jest zatem alternatywa dla nonsensu, mamy drogę wyjścia z "wszystko jest marnością": bycie bogatym przed Bogiem. Nawet nie samo zdobywanie bogactw jest złe, ale gromadzenie ich dla siebie, dla tego życia, w którym nic nie jest pewne, zamiast dla Boga, czyli dla dobra bliźniego i na życie wieczne. Na czym polega to odmienne bogacenie się, Jezus wyjaśnia nieco dalej w Ewangelii świętego Łukasza:</p>

<p><I>Sprawcie sobie trzosy, które nie niszczeją, skarb niewyczerpany w niebie, gdzie złodziej się nie dostaje ani mól nie niszczy. Bo gdzie jest skarb wasz, tam będzie i serce wasze (Łk 12,33-34).</I></p>

<p>Jest coś, co możemy zabrać ze sobą, co pójdzie za nami wszędzie, czego nawet śmierć nas nie pozbawi, a są to czyny, nie zaś bogactwa. Nie to, co posiadaliśmy, lecz to, co zrobiliśmy. Najważniejszą rzeczą w życiu nie jest zatem posiadanie dóbr, lecz czynienie dobra, ponieważ tylko to pozostanie na wieki: "Błogosławieni, którzy w Panu umierają, bo idą wraz z nimi ich czyny" (Ap 14,13). Dobra posiadane pozostają na ziemi, dobro wyświadczone zabierzemy ze sobą. Bogaty hulaka miał wiele dóbr, a jednak nie miał żadnego dobra, dlatego też skończył w piekle (zob. Łk 16;19-31).</p>

<p>Czytania z dzisiejszej niedzieli rzucają szczególne światło na naszą obecną sytuację. Współcześni ludzie, zgubiwszy wszelką wiarę w Boga i życie wieczne, często znajdują się w położeniu Koheleta. Życie zdaje się nie mieć sensu. Nie używa się już określenia "marność", mającego posmak religijny, lecz mówi się o absurdzie. "Wszystko jest absurdem!" Teatr absurdu (Beckett, Ionesco), rozwijający się w latach powojennych, był odbiciem ówczesnej kultury, teatralnym przekładem filozofii egzystencjalnej.</p>

<p>Ci, którzy umkną pokusie gromadzenia rzeczy, jak niektórzy filozofowie i pisarze, odczuwają "mdłości" odnośnie do rzeczy, co może jest nawet jeszcze gorsze. Rzeczy, jak czytamy w powieści Sartre'a zatytułowanej właśnie "Mdłości", jest za dużo, przytłaczają. W sztuce widzimy dzieła zdeformowane, przedmioty sflaczałe, zegary zwisające jak połcie słoniny. Nazywa się to surrealizmem, ale miast być przezwyciężeniem, jest raczej odrzuceniem rzeczywistości. Wszystko tchnie zgnilizną, rozkładem. Porzucenie idei nieba z pewnością nie uczyniło życia na ziemi bardziej wolnym i radośniejszym!</p>

<p>Dzisiejsza Ewangelia podpowiada nam, jak ponownie wejść po tym niebezpiecznym stoku. Stworzenia znowu staną się dla nas piękne i święte w dniu, kiedy porzucimy pragnienie jedynie ich posiadania lub wyłącznie "konsumowania", znowu będą służyć do tego, do czego zostały nam dane, czyli będą rozweselać nasze ziemskie życie i ułatwiać osiągnięcie ostatecznego celu nieba.</p>

<p>Niech modlitwa z dzisiejszej liturgii stanie się również naszą prośbą: "Naucz nas, Panie, roztropnie używać dóbr ziemskich i pragnąć dóbr wiecznych".</p>

<p></p>
<p>
<b>[ <a href="#Top">Powrót</a> ]</b>
</p>


<h2><a name="A38">19 niedz. zwykła</a></h2>
<h4>XIX niedziela zwykła</h4>

<h5>Czuwajcie i bądźcie gotowi</h5>

<h5>Czytania: Mdr 18,6-9; Hbr 11,1-2.8-19; Łk 12,32-48</h5>

<p>Posłuchajmy od razu fragmentu Ewangelii, który będzie punktem wyjścia do naszego rozważania:</p>

<p><I>Niech będą przepasane biodra wasze i zapalone pochodnie. A wy bądźcie podobni do ludzi, oczekujących swego pana, kiedy z uczty weselnej powróci, aby mu zaraz otworzyć, gdy nadejdzie i zakołacze.</I></p>

<p>Jezus po pouczeniu uczniów w ubiegłą niedzielę o właściwym używaniu rzeczy, dzisiaj zachęca ich do właściwego używania czasu. Jezus stawia przed nami serię obrazów i przypowieści, zachęcając nimi do czuwania w trakcie oczekiwania na Jego powrót.</p>

<p>Przepasane biodra są znakiem człowieka wybierającego się w podróż, jak Żydzi podczas świętowania Paschy w Egipcie (zob. Wj 12,11), a także człowieka pracującego.</p>

<p>Zapalona pochodnia symbolizuje człowieka zamierzającego spędzić noc na czuwaniu lub na oczekiwaniu kogoś. Jezus rozwinął tę myśl w przypowieści o dziesięciu pannach oczekujących powrotu pana młodego. Pięć było roztropnych, a drugie pięć nierozsądnych. Roztropne zabrały z lampami również oliwę, nierozsądne zaś nie. Kiedy wreszcie późną nocą pan młody przybył, te pięć, których lampy płonęły, weszły z nim na ucztę. Natomiast panny ze zgasłymi lampami na próżno kołatały i pozostały na zewnątrz (zob. Mt 25,1-13).</p>

<p>Zapaloną pochodnię trzyma ten, kto ma otwarte oczy, jest czujny, świadom, gdzie się znajduje i co ma robić. Nie zagłębia się w nieświadomości snu. Zapaloną pochodnią jest zatem wiara. Ze zgaszoną pochodnią żyje ten, kto trwa bez łaski Bożej, w grzechu, całkowicie zapominając o Bogu.</p>

<p>Jezus ilustruje potrzebę czuwania także innym obrazem: złodzieja przychodzącego nocą:</p>

<p><I>A to rozumiejcie, że gdyby gospodarz wiedział, o której godzinie złodziej ma przyjść, nie pozwoliłby włamać się do swego domu. Wy też bądźcie gotowi, gdyż o godzinie, której się domyślacie, Syn Człowieczy przyjdzie.</I></p>

<p>Trzymając się myśli Jezusa, chciałbym dodać również od siebie jeden obraz, historię - bajkę, jeśli wolicie - która pomoże nam zapamiętać naukę płynącą z Ewangelii. Jezus posługiwał się obrazami i historiami zrozumiałymi dla ludzi sobie współczesnych. My musimy zrobić to samo, posługując się obrazami i historiami przystępnymi dla ludzi nam współczesnych. Wszyscy przynajmniej słyszeli o bajce Charlesa Perraulta Śpiąca królewna, choćby z tego powodu, że na jej motywach powstały słynne balety Piotra Czajkowskiego czy też Ottorina Respighiego.</p>

<p>Na chrzest pięknej księżniczki nie została zaproszona zła czarownica, która z zemsty obwieściła, że księżniczka umrze bardzo młodo po ukłuciu się zatrutym wrzecionem. We wszystko jednak wmieszała się dobra wróżka zmieniając śmierć w długi sen, z którego księżniczka wraz z zamkiem zbudzi się sto lat później, za sprawą pocałunku zakochanego księcia.</p>

<p>Nie interesuje mnie bajka sama w sobie, ale odległe źródło, z którego pochodzi temat wiekowego snu. Mamy tu romantyczną i poetycką wersję religijnego tematu, który we wspaniały sposób ilustruje ewangeliczny temat czuwania. Chodzi o Hymn o perle, dzieło literatury bliskowschodniej z pierwszego lub drugiego wieku po Chrystusie, przekazane nam w apokryfie Dzieje świętego Tomasza. Opowiada on o młodym księciu wysłanym przez ojca z Mezopotamii, leżącej na wschodzie, do Egiptu, by odzyskał perłę, która wpadła w łapy okrutnego smoka, strzegącego jej w grocie. Po dotarciu na miejsce, młodzieniec dał się zwieść. Zjadł zatruty posiłek przygotowany przez mieszkańców tamtej krainy i zasnął snem głębokim, niekończącym się. Ojciec zaniepokojony przeciągającą się nieobecnością syna, wysłał posłańca, orła, który miał zanieść list napisany osobiście przez króla. Gdy ptak przelatywał nad chłopcem, list ojca zmienił się w okrzyk: "Zbudź się, przypomnij sobie, kim jesteś, wspomnij, po co przyszedłeś do Egiptu i do kogo masz wrócić!". Książę przebudził się, odzyskał zmysły, stanął do walki, pokonał smoka i z odebraną perłą powrócił do królewskiego pałacu, gdzie przygotowano dla niego wielką ucztę.</p>

<p>Tutaj znaczenie religijne jest jasne. Młody książę to człowiek wysłany ze wschodu do Egiptu, to znaczy od Boga na świat. Drogocenną perłą jest nieśmiertelna dusza więziona przez grzech i szatana. Człowiek daje się oszukać przez ziemskie przyjemności i pogrąża w letargu, czyli zapomina o samym sobie, o Bogu, o swoim wiecznym przeznaczeniu, o wszystkim.</p>

<p>W tym przypadku obudził go nie pocałunek księcia bądź księżniczki, ale okrzyk niebieskiego posłańca. Dla chrześcijan tym umyślnym zesłanym przez Ojca jest Chrystus wzywający człowieka, jak to czyni w dzisiejszej Ewangelii, by się przebudził, żeby czuwał i pamiętał, z jakiego powodu jest na świecie.</p>

<p>Nie wiemy, czy między tymi dwoma dziełami zachodzi jakaś bezpośrednia relacja, ale okrzyk z Hymnu o perle odnajdujemy prawie dosłownie przytoczony w Liście świętego Pawła do Efezjan:</p>

<p><I>Zbudź się, o śpiący,<br>
i powstań z martwych,<br>
a zajaśnieje ci Chrystus (Ef 5,14).</I></p>

<p>Gdy mówi się o konieczności czuwania i bycia gotowym, łatwo może dojść do nieporozumienia. Bez trudu można zacząć myśleć, że to wszystko odnosi się wyłącznie do ostatecznego przyjścia Chrystusa, które dokona się na końcu świata, a dla każdego z nas osobno w chwili śmierci. Ale skoro jest przyjście Chrystusa, które nastąpi w ostatnim dniu, jest też przyjście Jezusa realizujące się każdego dnia przez łaskę. Jest to przyjście w ciszy. Pan puka dyskretnie do naszych drzwi słowem, natchnieniem, wydarzeniem, cierpieniem...</p>

<p>W Apokalipsie zmartwychwstały Jezus powraca do obrazu pana, który przychodzi i kołacze do drzwi, ale w czasie teraźniejszym, nie zaś przyszłym:</p>

<p><I>Oto stoję u drzwi i kołaczę: jeśli kto posłyszy mój głos i drzwi otworzy, wejdę do niego i będę z nim wieczerzał, a on ze Mną (Ap 3,20).</I></p>

<p>Także teraz stoi u drzwi. Angielski malarz Holman Hunt (1827-1919) ze szkoły zwanej bractwem prerafaelitów, zainspirowany tym wersetem namalował słynny obraz zatytułowany Chrystus światłość świata. Obraz objechał kolonie angielskie i na końcu został umieszczony w katedrze świętego Pawła w Londynie, gdzie jest do dziś. Jezus stoi przy drzwiach zarośniętych krzakami i zielskiem. Dopiero co zapukał i czeka na odpowiedź.</p>

<p>Ktoś zwrócił uwagę malarzowi, tak przecież dbałemu o szczegóły, że mimo wszystko popełnił jeden błąd: "Zapomniał pan namalować klamkę w drzwiach" (Rzeczywiście widać dziurkę od klucza, ale po klamce nie ma śladu). Artysta odrzekł: "Celowo jej nie namalowałem. Te drzwi mają tylko jedną klamkę, i to po stronie wewnętrznej". Chciał tym samym powiedzieć, że to my mamy otworzyć pukającemu Chrystusowi. On szanuje naszą wolność, kołacze i czeka, nie wchodzi na siłę.</p>

<p>Obraz ten nie powstał, żeby wzbogacić jakieś muzeum, ale w celu skłonienia do refleksji patrzącego na niego. Każdy powinien uświadomić sobie, że za tymi zamkniętymi drzwiami stoi on sam, iż to wszystko dzieje się na progu jego domu, jego duszy. Spontanicznie ciśnie się na myśl napomnienie wysłuchane na początku: "Bądźcie podobni do łudzi, oczekujących swego pana, kiedy z uczty weselnej powróci, aby mu zaraz otworzyć, gdy nadejdzie i zakołacze".</p>

<p>Komentując odpowiedź tłumu: "Przechodzi Jezus z Nazaretu", Augustyn wołał: "Lękam się Jezusa przechodzącego" (Timeo Jesum transeuntem) (zob. Sermo 88,14,13). Boję się, że przejdzie, a ja nawet tego nie zauważę, przez co przejdzie na próżno, a ja nie wiem, czy będzie ten drugi raz. Duch Święty pomoże nam odkryć, co dla każdego z nas oznacza w tym konkretnym momencie życia otwarcie drzwi Chrystusowi i jakie dokładnie drzwi mamy Mu otworzyć: czy drzwi rozumu, czy też serca, drzwi uczuć czy drzwi naszych finansów.</p>

<p>Jedna uwaga: Jezus często przychodzi incognito lub wręcz w przebraniu. Nie tak jak na płótnie Hunta; z długimi włosami, koroną cierniową, królewskim płaszczu, lecz jako ubogi, potrzebujący, cierpiący. Uważajmy, żeby Go nie przegapić.</p>

<p>W legendzie, młodego księcia wracającego z Egiptu oczekiwała królewska uczta, gdy powstał ze snu i odniósł do domu drogocenną perłę. To samo obiecuje Jezus w dzisiejszej Ewangelii uczniowi, którego zastanie czuwającego, ukazując w obrazie uczty całą radość wieczną wybranych:</p>

<p><I>Szczęśliwi owi słudzy, których pan zastanie czuwających, gdy nadejdzie. Zaprawdę, powiadam wam: Przepasze się i każe im zasiąść do stołu, a obchodząc będzie im usługiwał.</I></p>

<p>Oby nikogo z nas Chrystus nie zastał ze zgaszoną pochodnią, co wykluczyłoby go na zawsze z uczty życia!</p>

<p></p>
<p>
<b>[ <a href="#Top">Powrót</a> ]</b>
</p>


<h2><a name="A39">20 niedz. zwykła</a></h2>
<h4>XX niedziela zwykła</h4>

<h5>Przyszedłem przynieść rozłam na ziemi</h5> 

<h5>Czytania: Jr 38,4-6.8-10; Hbr 12,1-4; Łk 12 49-53</h5>

<p>Ewangelia z dzisiejszej niedzieli zawiera jedne z najbardziej prowokacyjnych stów wypowiedzianych przez Jezusa:</p>

<p><I>Czy myślicie, że przyszedłem dać ziemi pokój? Nie, powiadam wam, lecz rozłam. Odtąd bowiem pięcioro będzie rozdwojonych w jednym domu: troje stanie przeciw dwojgu, a dwoje przeciw trojgu; ojciec przeciw synowi, a syn przeciw ojcu; matka przeciw córce, a córka przeciw matce; teściowa przeciw synowej, a synowa przeciw teściowej.</I></p>

<p>Mateusz w miejscu "rozłamu" ma "miecz" i prawdopodobnie tego właśnie wyrazu użył Jezus. I pomyśleć, że słowa te wypowiedziała ta sama osoba, której narodziny witały słowa: "Pokój ludziom na ziemi", a podczas swego życia głosiła: "Błogosławieni, którzy wprowadzają pokój". Jest to ten sam człowiek, który w chwili aresztowania nakazał Piotrowi: "Schowaj miecz swój do pochwy" (Mt 26,52). Jak wytłumaczyć tę sprzeczność?</p>

<p>Bardzo prosto. Trzeba tylko zobaczyć, jaki pokój i jaką jedność Jezus przyniósł, a jaki pokój i jaką jedność chciał usunąć. Przyszedł, by przynieść pokój i jedność oparte na dobru, prowadzące do życia wiecznego, a usunąć fałszywy pokój i fałszywą jedność, służące wyłącznie usypianiu sumień i prowadzące do klęski. Znane są sztuczki, którymi posługują się rzeźnicy w celu stworzenia atmosfery odprężenia w stadzie owiec czy bydła idątych na rzeź, żeby się nie przestraszyły i nie robiły problemów. Świat postępuje podobnie, udzielając swojego pokoju.</p>

<p>Jezus nie przyszedł w celu przyniesienia rozłamu i wojny, ale Jego pojawienie się prowadzi nieuchronnie do podziałów i kontrastów, ponieważ zmusza ludzi do podjęcia decyzji. A wobec konieczności opowiedzenia się, jak wiadomo, ludzka wolność zareaguje w odmienny sposób. Słowa Jezusa i Jego osoba spowodują, że wyjdzie na wierzch to, co jest ukryte w głębi ludzkiego serca. Starzec Symeon przepowiedział to, biorąc na ręce Dziecię Jezus:</p>

<p><I>Oto Ten przeznaczony jest na upadek i na powstanie wielu w Izraelu, i na znak, któremu sprzeciwiać się będą, aby na jaw wyszły zamysły serc wielu (Łk 2,34-35).</I></p>

<p>Pierwszą ofiarą tego sprzeciwu, pierwszym dotkniętym tym mieczem, będzie właśnie sam Jezus, który w tym konflikcie straci życie. Po Nim osobą najbardziej wmieszaną w ten dramat jest Maryja, Jego Matka, której przy tej samej okazji Symeon prorokował:</p>

<p><I>A Twoją duszę miecz przeniknie.</I></p>

<p>Jezus rozróżnia dwa rodzaje pokoju. Powiedział bowiem do apostołów:</p>

<p><I>Pokój zostawiam wam, pokój mój daję wam. Nie tak jak daje świat, Ja wam daję. Niech się nie trwoży serce wasze ani się lęka! </I></p>

<p>Gdy w wielkanocny wieczór ukazał się apostołom w Wieczerniku, rzekł do nich: "Pokój wam!", taki pokój przyniósł. Po zniszczeniu swoją śmiercią fałszywego pokoju i fałszywej solidarności rodzaju ludzkiego w złu i grzechu, zapoczątkował nowy pokój i nową jedność, będące owocem Ducha.</p>

<p>Jezus mówi, że ten rozłam może przechodzić także wewnątrz rodzin: między ojcem a synem, między matką a córką, między bratem a siostrą, między synową a teściową. I wiemy, że niestety często tak bywa i jest to bolesne (choć nie można obarczać Jezusa odpowiedzialnością za przysłowiowy brak porozumienia między teściową a synową!). Osoba, która odkryła Pana i chce poważnie pójść za Nim, często znajduje się w trudnej sytuacji wyboru: albo zadowolić domowników i opuścić Boga oraz praktyki religijne, albo też pozostać im wierna i stać się znakiem sprzeciwu dla całej rodziny, która wypomni każdą minutę poświęconą Bogu i pobożności.</p>

<p>Ale sprzeciw dociera też w głąb, do wnętrza osoby i staje się walką między ciałem a duchem, między wezwaniami egoizmu i zmysłów a głosem sumienia. Podział i konflikt zaczyna się w nas. Wspaniale ukazał to święty Paweł:</p>

<p><I>Ciało bowiem do czego innego dąży niż duch, a duch do czego innego niż ciało, i stąd nie ma między nimi zgody, tak że nie czynicie tego, co chcecie (Ga 5,17).</I></p>

<p>Człowiek jest przywiązany do swego małego, choć prowizorycznego i złudnego pokoju i spokoju, a Jezus przychodząc i przynosząc zamieszanie ryzykuje, iż będzie drażnił i sprawi, że będzie postrzegany jako wróg spokoju człowieka. Trzeba starać się pokonać to wrażenie i zdać sobie sprawę, że także to jest miłością ze strony Jezusa, może nawet najczystszą i najszczerszą. Posłużmy się przykładem.</p>

<p>Malarza Jamesa Thornhilla, autora fresków w katedrze świętego Pawła w Londynie, pewnego dnia ogarnął taki entuzjazm związany z jego dziełem, że zaczął się cofać, by lepiej przyjrzeć się malowidłu. Nie zauważył jednak, że grozi mu upadek z wysokiego rusztowania. Jeden z asystentów z przerażeniem dostrzegł grożące mu niebezpieczeństwo. Pojął, że okrzyk może tylko przestraszyć malarza i przyspieszyć katastrofę. Nie zastanawiając się długo, zanurzył pędzel w farbie i rzucił nim we fresk. Mistrz przerażony skoczył do przodu. Jego dzieło zostało zniszczone, ale on sam uratowany. Tak czasem postępuje Bóg z nami: burzy nasze plany i nasz spokój, aby uratować nas przed wpadnięciem do przepaści, której nie widzimy. Jestem pewny, że malarz zrozumiał intencje asystenta i zamiast zrugać go, podziękował.</p>

<p>Przytoczmy jeszcze jeden przykład, również pochodzący ze świata anglosaskiego. Może ktoś słyszał o książce Richarda Adamsa Wzgórze królików. Przez lata utrzymywała się na szczy tach list bestsellerów na świecie. Na jej podstawie nakręcono nie mniej piękny film. Mnie interesuje główny wątek powieści. Jest to historia stada królików żyjących na zielonych wzgórzach południowej Anglii. Była to kolonia spokojna, dobrze zorganizowana. Życie płynęło monotonnie i spokojnie, pośród posiłków, kopania nowych nor, parzenia się i rozmnażania. Pewnego dnia na łące pojawiły się dziwne plakaty, zaczęły jeździć ogromne maszyny. Królik najuważniejszy ze wszystkich o imieniu Kwintylan przeczuwa, że miejsce przestało być bezpieczne (teren ma zostać zamieniony w plac budowy), i mówi, że trzeba natychmiast wszystko porzucić i przenieść się gdzie indziej.</p>

<p>W tym momencie kolonia podzieliła się. Mała grupa pod przewodem królika Moscarda dala się przekonać i w pośpiechu wyrusza na poszukiwanie nowych terenów. Pozostali traktują ich jak wizjonerów i gwałtownie się im sprzeciwiają. Rodziny dzielą się, zerwane zostają stare przyjaźnie, ale rodzi się nowa solidarność między tymi, którzy postanowili odejść. Po niekończących się przygodach (bardziej wciągających niż jakakolwiek książka przygodowa, western lub film wojenny), grupa dociera do idealnego miejsca. Znaleźli samotne wzgórze, na którym mogli zamieszkać, wykopać nowe nory, skubać trawę o zachodzie słońca i zakładać nowe rodziny. Jeden królik, który ocalał z katastrofy, odnalazł ich po wielu dniach i opowiedział, co stało się z ich starym domem...</p>

<p>Znaczenie symboliczne i religijne tego opowiadania o zwierzętach jest jasne i stanowi o jego wielkim walorze artystycznym i ludzkim. Dla mnie jest nauką płynącą z Ewangelii, zawartą w urzekającej przypowieści. Jest to historia exodusu ku wolności. O utraconym pokoju i o innym pokoju, pewniejszym i trwałym, znalezionym.</p>

<p>Coś podobnego zdarza się często także w rodzinach. Jeśli prawdą jest, że wiara w Chrystusa dzieli niekiedy męża i żonę, rodziców i dzieci, to również prawdą jest, iż bardzo często ona z czasem ponownie łączy ich więzią i zgodą nieskończenie piękniejszymi i głębszymi. Ile razy wierząca żona musi na początku żebrać u męża o pozwolenie na każde krótkie wyjście do kościoła, a potem to on dziękuje jej do końca życia, gdy również w końcu odkryje Pana!</p>

<p>Aby ten cud rodziny ponownie zjednoczonej w wierze mógł się spełnić, trzeba pamiętać o jednym. Jezus mówi, że w rodzinie może się zdarzyć, iż troje stanie przeciw dwojgu, a dwoje przeciw trojgu. Ale ten podział ma być przeżywany w sposób całkowicie odmienny przez tę trójkę lub dwójkę stojącą przy Jezusie, w przeciwieństwie do tych sprzeciwiających się Mu. Ci trzymający się Go, choć są oddzieleni, w sporze z innymi, wiedzą, iż muszą ich miłować. Nie mogą traktować ich jak wrogów, lecz jak braci lub siostry, których trzeba zdobyć dla Chrystusa "łagodnością i bojaźnią" (1 P 3,16).</p>

<p>Odróżnia to prawdziwego wierzącego od fanatyka i sekciarza. To właśnie przynależność do sekt prowadzi do rzeczywistego zerwania, często nieodwracalnego, więzów rodzinnych, do tego stopnia, że pewna babcia (a jest to przypadek, z którym zetknąłem się osobiście) musiała powrócić do sekty, którą porzuciła, gdyż w inny sposób nie mogłaby zobaczyć wnuków, które pozostały z mamą w sekcie.</p>

<p>Ewangelia kończy się zaskakującą prognozą pogody*<fn>* W polskiej liturgii Ewangelia obejmuje tylko wersety Łk 12,49-53. W liturgii włoskiej natomiast Łk 12,49-57 (przyp. tłum.).</fn>, która jednak wcale nie zbacza od omawianego tematu, ale ukazuje nam pilną potrzebę wprowadzenia w życie tego, o czym mówiliśmy:</p>

<p><I>Gdy ujrzycie chmurę podnoszącą się na zachodzie, zaraz mówicie: "Deszcz idzie". I tak bywa. A gdy wiatr wieje z południa, powiadacie: "Będzie upał". I bywa. Obłudnicy, umiecie rozpoznawać wygląd ziemi i nieba, a jakże obecnego czasu nie rozpoznajecie? 1 dlaczego sami z siebie nie rozróżniacie tego, co jest słuszne?</I></p>

<p>Jezus pyta nas: jak to możliwe, że tyle uwagi przykładamy do przewidzenia pogody na kolejne dnie, a nie troszczymy się o sprawy, które mogą mieć decydujący wpływ na nasz wieczny los? Dzisiaj powiedziałby: czemu poświęcacie w waszych dziennikach telewizyjnych tyle miejsca pogodzie, jaka będzie w czasie weekendu na północy, w centrum, na południu, a w ogóle nie zwracacie uwagi na groźne hałasy rozlegające się nad waszą głową, jak nad domem owych królików? Dlaczego (to już ja dodaję) nie umieścić w programie waszego weekendu choćby kwadransa na posłuchanie lub poczytanie Ewangelii? W niej znajdziemy prognozy nie krótkoterminowe, lecz dotyczące wieczności.</p>

<p></p>
<p>
<b>[ <a href="#Top">Powrót</a> ]</b>
</p>


<h2><a name="A40">21 niedz. zwykła</a></h2>
<h4>XXI niedziela zwykła</h4>

<h5>Wchodzić przez ciasne drzwi</h5>

<h5>Czytania: Iz 66,18-21; Hbr 12,5-7.11-13; Łk 13,22-30</h5>

<p>Pytanie stale trapiące chrześcijan brzmi: ilu ludzi się zbawi? W pewnych epokach problem ten tak ciążył, że niektóre osoby ogarniała straszliwa trwoga. Jedną z nich był cichy i łagodny święty Franciszek Salezy. Z powodu prądów w ówczesnej teologii i zapewne za Bożym przyzwoleniem przeżywał długi okres swych lat młodzieńczych w okrutnym przekonaniu, że jest wykluczony z liczby zbawionych (wówczas mówiło się predestynowanych), a zaliczony został do grona skazanych na wieczne potępienie.</p>

<p>Pewnego styczniowego wieczoru, nie mogąc wejść do kościoła, ukląkł przed figurą Matki Bożej i uczynił tam akt całkowitego oddania się Bogu, powierzając się w pełni Jego miłosierdziu, zapewniając, że chce miłować Boga bez względu na to, jaki los czeka go po śmierci. Nagle strach znikł. Wstał z jasną świadomością, jak sam mówi, że udręka spadła mu jak kamień z serca. Poczuł się jak nowo narodzony.</p>

<p>Problem ten pozostawił też ślad w sztuce. Krzyże malowane wówczas (XVI-XVII wiek) ukazują Jezusa raz z rękami szeroko rozłożonymi, kiedy indziej z ramionami blisko ciała, wyznaczającymi bardzo wąską przestrzeń. Pierwszy odzwierciedlał naukę, według której Jezus w swojej zbawczej śmierci objął całą ludzkość, dlatego też wszyscy wezwani są do zbawienia. Drugi natomiast doktrynę przeciwną, wywodzącą się z jansenizmu, twierdzącą, że tylko niewielka liczba osób przeznaczona jest do zbawienia.</p>

<p>Ewangelia z dzisiejszej niedzieli przekazuje nam, że problem ten przedstawiono kiedyś Jezusowi:</p>

<p><I>Jezus nauczając, szedł przez miasta i wsie i odbywał swą podróż do Jerozolimy. Raz ktoś Go zapytał: "Panie, cy tylko nieliczni będą zbawieni?".</I></p>

<p>Pytanie, jak widać, kładzie nacisk na liczbę: ilu się zbawi liczni czy też nieliczni. Jezus odpowiadając przesuwa punkt ciężkości z ilości na sposób, w jaki mamy się zbawić:</p>

<p><I>On rzekł: "Usiłujcie wejść przez ciasne drzwi; gdyż wielu, powiadam wam, będzie chciało wejść, a nie będą mogli.</I></p>

<p>Tę samą postawę widzimy także w kwestii ostatecznego powrotu Chrystusa. Uczniowie pytają, kiedy powróci Syn człowieczy, Jezus natomiast odpowiada, jak przygotować się na Jego powrót, co robić w trakcie oczekiwania (zob. Mt 24,3-4). Ten sposób działania Jezusa nie jest ani dziwny, ani nieuprzejmy. Jest to postępowanie kogoś, kto chce przysposobić uczniów do przechodzenia od ciekawości do prawdziwej mądrości, od sensacyjek pasjonujących ludzi, do prawdziwych problemów służących życiu.</p>

<p>Rozumiemy zatem niedorzeczność twierdzeń niektórych ludzi przekonanych, że znają dokładną liczbę zbawionych: sto czterdzieści cztery tysiące. Liczba ta występująca w Apokalipsie jest czysto symboliczna (jest to 12 do kwadratu, liczba pokoleń Izraela pomnożonych przez tysiąc) i jest wyjaśniona zaraz w następnym zdaniu: "Wielki tłum, którego nie mógł nikt policzyć" (Ap 7,4.9). Poza tym, jeśli rzeczywiście jest to liczba zbawionych (jak utrzymują Świadkowie Jehowy), to od razu możemy dać sobie spokój ze wszystkimi my i oni. Na bramie raju od dawna musi już wisieć, jak niekiedy przy wjazdach na parkingi, ogłoszenie: "Wolnych miejsc brak".</p>

<p>Skoro więc Jezusa interesuje objawienie nam nie tyle liczby zbawionych, co sposobu zbawienia się, zobaczmy zatem, co mówi na ten temat. Przedstawia jego dwa zasadnicze aspekty: negatywny i pozytywny. Najpierw to, co służy zbawieniu, potem zaś to, co jemu szkodzi. Nie służy zbawieniu lub nie wystarcza, żeby się zbawić, sama przynależność do określonego narodu, danej rasy, tradycji bądź instytucji, nawet gdyby to był naród wybrany, z którego pochodził Zbawiciel. Posłuchajmy, co mówi:</p>

<p><I>Wtedy zaczniecie mówić: "Przecież jadaliśmy i piliśmy z Tobą, i na ulicach naszych nauczałeś". Lecz On rzecze: "Powiadam wam, nie wiem, skąd jesteście. Odstąpcie ode Mnie wszyscy dopuszczający się niesprawiedliwości".</I></p>

<p>W tym tekście Łukasza jasno widać, że domagającymi się przywilejów są Żydzi. W paralelnym tekście Mateusza obraz się poszerza, kontekst dotyczy Kościoła. Tam uczniowie Chrystusa wysuwają te same roszczenia: "Prorokowaliśmy mocą Twego imienia i czyniliśmy wiele cudów mocą Twego imienia". Ale odpowiedź jest taka sama: "Nigdy was nie znałem. Odejdźcie ode Mnie!" (zob. Mt 7,22-23). Aby zbawić się, nie wystarczy zatem sama znajomość Jezusa i przynależenie do Kościoła. Potrzeba czegoś więcej.</p>

<p>I właśnie to "coś więcej" Jezus chce objawić słowami o ciasnych drzwiach. Przeszliśmy zatem do odpowiedzi pozytywnej. Tym, co pozwala wejść na drogę zbawienia, nie jest żaden akt własności (nie można mieć prawa własności daru, jakim jest zbawienie), lecz osobista decyzja, poparta życiem zgodnym z wyznawaną wiarą.</p>

<p>Jest to jeszcze jaśniejsze w tekście Mateusza, który przeciwstawia sobie dwie drogi i dwoje drzwi: wąskie i szerokie.</p>

<p><I>Szeroka jest brama i przestronna ta droga, która prowadzi do zguby, a wielu jest takich, którzy przez nią wchodzą. Jakże ciasna jest brama i wąska droga, która prowadzi do życia, a mało jest takich, którzy ją znajdują!</I></p>

<p>Obraz dwóch dróg stał się dla pierwszych chrześcijan rodzajem podstawowego kodeksu moralnego. W Nauce Dwunastu Apostołów, piśmie sięgającym czasów apostolskich czytamy: "Dwie są drogi, jedna droga życia, a druga śmierci - i wielka jest różnica między nimi. Oto droga życia: przede wszystkim będziesz miłował Boga, następnie zaś bliźniego. Błogosław tych, którzy cię przeklinają. Powstrzymuj się od cielesnych pożądań, przebacz temu, kto cię obraził, bądź szczery, ubogi. Do drogi śmierci należą natomiast przemoc, obłuda, ucisk ubogiego, kłamstwo".</p>

<p>Musimy zadać sobie pytanie. Czemu te dwie drogi są nazywane, jedna drogą szeroką, druga - wąską? Czy zawsze droga zła jest łatwa i przyjemna, a droga dobra bez przerwy trudna i męcząca? Trzeba uważać, żeby nie wpaść w subtelną pułapkę przekonania, że ludziom złym wszystko w życiu idzie jak po maśle, natomiast sprawiedliwym jak po grudzie. Droga bezbożnych jest, i owszem, szeroka, ale tylko na początku. Stopniowo, im dalej idą, staje się coraz węższa i bardziej gorzka. W każdym przypadku staje się wąziutka na końcu, gdyż okazuje się ślepą uliczką.</p>

<p>Gdy byłem mały, łowiono jeszcze na rzekach sposobem zwanym zagarnianiem. Brało się niewód, sieć składającą się z 2 skrzydeł tkaniny sieciowej zbiegających się do tzw. matni, w której kończyły ryby, a stamtąd naturalnie... na patelni. Taka jest szeroka droga z Ewangelii.</p>

<p>Natomiast droga sprawiedliwych jest wąska na początku, gdy zaczyna się nią iść, ale potem przechodzi w szeroką aleję, ponieważ odnajduje się na niej nadzieję, radość i pokój serca. Jest przeciwieństwem radości ziemskiej, która charakteryzuje się tym, że zmniejsza się wraz z rozkoszowaniem się nią, aż w końcu brzydnie i przeradza się w smutek. Widać to w pewnych typach upojenia, takich jak narkotyki, alkohol, seks. Potrzeba coraz większej dawki lub silniejszej podniety, aby odczuć równie intensywną przyjemność. Aż w końcu organizm przestaje reagować i dochodzi do katastrofy, także na poziomie fizycznym.</p>

<p>W tekście Mateusza Jezus, jak słyszeliśmy, mówi, że mało jest takich, którzy znajdują drogę prowadzącą do życia. Mogłoby się zatem wydawać, że mimo wszystko wypowiedział się jednak co do liczby zbawionych. W rzeczywistości jednak On nie mówi o tych, którzy zbawiają się 'tout court', lecz o tych, którzy wchodzą na drogę zbawienia. Ciasne drzwi, o których mówimy, niekoniecznie są tymi samymi drzwiami, które wpuszczą nas pewnego dnia do raju. One pozwalają wejść już w tym życiu do królestwa głoszonego przez Chrystusa i żyć jego wymaganiami. O tym, że nieliczni tylko biorą w tym życiu poważnie wymogi Ewangelii, sami możemy się przekonać, rozglądając się wokół nas.</p>

<p>Zawsze musimy pamiętać o jednym: Bóg "pragnie, by wszyscy ludzie zostali zbawieni" (1 Tm 2,4). I na nasze szczęście jest dostatecznie potężny, by dokonać tego, czego pragnie. Kiedy Jezus powiedział, że "łatwiej jest wielbłądowi przejść przez ucho igielne, niż bogatemu wejść do królestwa Bożego", wystraszeni apostołowie spytali: "Któż więc może być zbawiony?". Jezus stwierdził wówczas: "Co niemożliwe jest u ludzi, możliwe jest u Boga" (Łk 18,25-27). Bóg dysponuje nadzwyczajnymi środkami, których my nie znamy. Nie możemy jednak liczyć na nie, jeśli świadomie zaniedbamy zwykłe środki.</p>

<p>W sumie jest to uspokajające zakończenie, na które nie chciałbym kłaść zbyt dużego nacisku. Jeżeli w czasach jansenizmu i krzyży z Chrystusem trzymającym ramiona przy sobie, Kościół odczuł potrzebę umacniania zaufania ludzi do Boga i uspokajania ich co do zbawienia, to dzisiaj jesteśmy tak spokojni, tak mało o nie zatroskani, iż koniecznie trzeba usunąć ten złudny spokój i zasiać pośród ludzi nieco zdrowego niepokoju. Są przypadki, w których napędzenie komuś strachu jest czynem miłosierdzia. Tak postępuje dobry lekarz, gdy nie może już inaczej przekonać chorego do rzucenia palenia lub innych szkodliwych dla zdrowia nałogów.</p>

<p>Wielu studentów filozofii zna słynne dzieło Kierkegaarda Bojaźń i drżenie, może nawet musieli przygotowywać się z niego do egzaminu. Niewielu jednak wie, skąd autor zaczerpnął tytuł. Posłużył się słowami świętego Pawła, zalecającego pierwszym chrześcijanom:</p>

<p><I>Zabiegajcie o własne zbawienie z bojaźnie i drżeniem (Flp 2,12).</I></p>

<p>Zbawienie jest rzeczą zbyt ważką, by zdać się na przypadek lub na rachunek prawdopodobieństwa. Trener drużyny piłkarskiej z Liverpoolu stwierdził kiedyś przed meczem: "Wygranie tego spotkania jest nie tylko sprawą życia lub śmierci... Jest czymś o wiele ważniejszym!". Myślę, że jest to przesadne stwierdzenie w odniesieniu do meczu piłkarskiego, ale z pewnością w pełni przystaje do naszego zbawienia wiecznego.</p>

<p></p>
<p>
<b>[ <a href="#Top">Powrót</a> ]</b>
</p>


<h2><a name="A41">22 niedz. zwykła</a></h2>
<h4>XXII niedziela zwykła</h4>

<h5>Bądź skromny w działaniu!</h5>

<h5>Czytania: Syr 3,17-18.20.28-29 Hbr 12,18-19.22-24a Łk 14,1.7-14</h5>

<p>Początek dzisiejszej Ewangelii pomaga nam sprostować rozpowszechniony przesąd:</p>

<p><I>Gdy Jezus przyszedł do domu pewnego przywódcy faryzeuszów, aby w szabat spożyć posiłek, oni Go śledzili.</I></p>

<p>Czytając Ewangelię z pewnym nastawieniem, uczyniono z faryzeuszy pierwowzór wszelkich wad: obłudy, dwulicowości, fałszu, wrogów Jezusa przez antonomazję. Z tymi negatywnymi konotacjami termin faryzeusz i przymiotnik faryzejski weszły do słownika wielu języków. W malarstwie doprowadziło to do ukazywania osób wokół Jezusa o rysach potwornych bądź karykaturalnych, obrażając tym samym uczucia naszych braci Żydów.</p>

<p>Taka idea faryzeuszy nie jest w pełni poprawna. Pośród nich z pewnością byli również tacy, którzy w pełni odpowiadali temu obrazowi, i to właśnie z nimi ścierał się Chrystus. Ale nie wszyscy tacy byli. Nikodem przychodzący do Jezusa nocą, który później będzie Go bronił przed Sanhedrynem, też był faryzeuszem (zob. J 3,1; 7,50n.). Faryzeuszem był również Szaweł przed nawróceniem i z pewnością był osobą szczerą i pobożną, choć jeszcze błądzącą. Faryzeuszem był Gamaliel, wstawiający się za apostołami przed Sanhedrynem (zob. Dz 5,34nn.).</p>

<p>A zatem relacje Jezusa z faryzeuszami nie zawsze charakteryzowały spory. Niektórzy, jak widzieliśmy, zapraszali go nawet na obiad do swojego domu. Te zaproszenia ze strony faryzeuszy są tym bardziej wzruszające, że zdawali sobie sprawę, iż zaproszenie Jezusa do domu nie powstrzyma Go przed powiedzeniem tego, co myśli.</p>

<p>Także w dzisiejszym przypadku Jezus wykorzystuje okazję, żeby sprostować pewne wypaczenia i dalej rozwijać dzieło ewangelizacji. W trakcie posiłku w szabat Jezus udzielił dwóch ważnych nauk: jedną skierowaną do zaproszonych, drugą - do zapraszającego.</p>

<p>Do gospodarza, po zapoznaniu się z tym, kim byli goście, Jezus rzekł (może w cztery oczy lub w obecności kilku uczniów):</p>

<p><I>Gdy wydajesz obiad albo wieczerzę, nie zapraszaj swoich przyjaciół ani braci, ani krewnych, ani zamożnych sąsiadów, aby cię i oni nawzajem nie zaprosili, i miałbyś odpłatę. Lecz kiedy urządzasz przyjęcie, zaproś ubogich, ułomnych, chromych i niewidomych. A będziesz szczęśliwy, ponieważ nie mają czym tobie się odwdzięczyć; odpłatę bowiem otrzymasz przy zmartwychwstaniu sprawiedliwych.</I></p>

<p>Tak właśnie postąpił Jezus, zapraszając na wielką ucztę w królestwie ubogich, smutnych, cichych, głodnych, prześladowanych (są to kategorie osób wymienione w Błogosławieństwach). Tak też, o czym przypomina święty Jakub, ma być na uczcie eucharystycznej w Kościele, na której biedny ma zajmować uprzywilejowane miejsce, nie zaś być zepchnięty do kąta lub posadzony na ziemi (zob. Jk 2,1nn.).</p>

<p>Jednak tym razem chciałbym się zatrzymać nad tym, co Jezus powiedział zaproszonym. Posłuchajmy Ewangelii:</p>

<p><I>Potem opowiedział zaproszonym przypowieść, gdy zauważył, jak sobie pierwsze miejsca wybierali. Tak mówił do nich: "Jeśli cię kto zaprosi na ucztę, nie zajmuj pierwszego miejsca, by czasem ktoś znakomitszy od ciebie nie był zaproszony przez niego. Wówczas przyjdzie ten, kto was obu zaprosił, i powie ci: &#171;Ustąp temu miejsca!&#187; i musiałbyś ze wstydem zająć ostatnie miejsce. Lecz gdy będziesz zaproszony, idź i usiądź na ostatnim miejscu. Wtedy przyjdzie gospodarz i powie ci: &#171;Przyjacielu, przesiądź się wyżej!&#187; i spotka cię zaszczyt wobec wszystkich współbiesiadników. Każdy bowiem, kto się wywyższa, będzie poniżony, a kto się poniża, będzie wywyższony".</I></p>

<p>Jezus nie chce dawać nam rad dotyczących dobrego wychowania. Ani też nie ma zamiaru zachęcać, abyśmy z wyrachowania zajmowali ostatnie miejsce z cichą nadzieją, że gospodarz uczyni w pewnej chwili znak i każe się przesiąść wyżej. Można się oszukać, gdy zapomni się o jakiej uczcie i o jakim gospodarzu Jezus mówi. Ucztą jest powszechna uczta królestwa, a gospodarzem jest Bóg. Jezus radzi nam: w życiu wybieraj ostatnie miejsce, staraj się zadowalać bardziej innych niż siebie. Bądź skromny w szacowaniu twoich zasług, pozwól, żeby to inni poznali się na nich, a nie chwal się nimi ("Nikt nie jest sędzią w swojej sprawie"), a już w tym życiu Bóg wywyższy cię. Wywyższy cię w swojej łasce, sprawi, że wzrosną twoje notowania w rankingu Jego przyjaciół i prawdziwych uczniów Jego Syna, co jako jedyne naprawdę się liczy.</p>

<p>Sprawi również, że będziesz bardziej poważany przez innych. Zaskakujące, ale prawdziwe. Nie tylko Bóg "patrzy łaskawie na pokornego, pyszałka zaś dostrzega z daleka" (Ps 138,6). Podobnie postępuje człowiek, bez względu na to, czy jest wierzący, czy też niewierzący. Skromność, jeśli jest szczera, nie zaś udawana, podbija, sprawia, że dana osoba jest lubiana, jej towarzystwo poszukiwane, jej zdanie cenione. Prawdziwa chwała ucieka przed goniącym za nią, sama natomiast szuka tego, kto się przed nią chowa. Podobnie jak niektóre zwierzęta: Jeśli spróbujesz je złapać - uciekną, lecz jeżeli zignorujesz je, pójdą za tobą i już się od nich nie uwolnisz.</p>

<p>Skromność czyni także piękniejszymi przymioty człowieka. Mając do wyboru dwóch aktorów, artystów lub sportowców jednakowo dobrych w tym, co robią, publiczność instynktownie okaże swą przychylność skromniejszemu. Zasługa nigdy nie jest tak uczczona i piękna, jak wtedy, gdy zwiąże się ze skromnością. "Skromność - czytamy u Manzoniego - jest jedną z najbardziej kochanych zalet człowieka" ( Uwagi o moralności katolickiej), czego on sam był doskonałym przykładem. Ma rację liturgia, przytaczając w pierwszym czytaniu to zdanie Pisma świętego:</p>

<p><I>Synu, w sposób łagodny prowadź swe sprawy, a każdy, kto jest prawy, będzie cię miłował. O ile wielki jesteś, o tyle się uniżaj, a znajdziesz łaskę u Pana.</I></p>

<p>Musi być jakiś ważny powód, że pokora podoba się i Bogu, i ludziom. Pokorny jest człowiekiem prawdziwym, autentycznym, żyje w świecie rzeczywistym, nie zaś w świecie iluzji. Jest</p>

<p>osobą trzeźwą, potrafiącą obiektywnie ocenić rzeczy. Nie jest zamroczony dymami pochwał. Słowo pokora, humilitas, jest spokrewnione z człowiekiem, homo, a oba pochodzą od humus, ziemi. Pokorny jest ten, kto stoi nisko, kto trzyma się ziemi, i właśnie z tego powodu trudno sprawić, żeby stracił równowagę. Stoi mocno na ziemi, zbudowany jest na opoce prawdy. (Zgodnie z prawami statyki, im środek ciężkości jakiejś rzeczy jest bliżej podłoża, tym dany przedmiot jest stabilniejszy). A zatem rzeczą jak najbardziej ludzką jest bycie pokornym!</p>

<p>Właśnie dlatego, że pokora i skromność są tak cennymi cnotami, ważne jest, bardziej niż w innych przypadkach, wystrzeganie się... falsyfikatów. Jak bowiem podoba się naturalna prostota, tak wstrętne są jej podróbki. By odkryć najczęstsze fałszerstwa w tej dziedzinie, zapraszam was do nietypowej szkoły.</p>

<p>Jeden z najpoczytniejszych pisarzy chrześcijańskich XX wieku, Clive Staples Lewis, napisał książkę zatytułowaną "Listy starego diabła do młodego". Zawiera ona trzydzieści jeden listów doświadczonego diabła Krętacza, napisanych z piekła do swego bratanka "diabła stróża" Piołuna, zaangażowanego w kuszenie porządnego młodzieńca, który niedawno został chrześcijaninem. Diabeł uczeń regularnie informuje o posunięciach "pacjenta" swego stryja, który udziela mu rad, jak wykorzystać każdą okazję, by doprowadzić młodzieńca do zguby. Wystarczy potraktować te zalecenia na odwrót i mamy jeden z najwnikliwszych i najbłyskotliwszych wykładów na temat cnót i wad, wykład w duchu tradycyjnej ascetyki we współczesnym ujęciu.</p>

<p>Nawrócony młodzian, którym na ziemi opiekuje się Piołun, dopiero co pokonał pokusę prowadzącą go na manowce, ale tym razem nie jest już taki pewny siebie i dufny, jak po pierwszym nawróceniu. Doświadczenie nauczyło go ostrożności. Diabeł informuje stryja, który odpowiada mu mniej więcej tak (przedstawiam to moimi słowami): "Mój drogi Piołunie, w twoim ostatnim sprawozdaniu najbardziej niepokojące jest to, że twój pacjent stał się pokorny. Widzę potrzebę zajęcia się tą sprawą. Zacznij od przemycenia do jego świadomości, że zaczął być pokorny, ponieważ gdy ktoś dojdzie do wniosku, iż jest pokorny, przestaje nim być. Staje się pyszny z własnej pokory, a my, diabły, możemy wtedy spać spokojnie. Jeśli to się nie powiedzie, musisz ukryć przed pacjentem prawdziwy cel pokory. Spraw, by uwierzył, że pokora to piękne kobiety usiłujące uwierzyć, że są brzydkie, inteligentni mężczyźni starający się uwierzyć, że są głupcami. A ponieważ to, w co próbują uwierzyć, może być w pewnych wypadkach oczywistym nonsensem, daje nam to okazję do wytworzenia sytuacji, w której usiłują osiągnąć to, co niemożliwe. Musisz się starać za wszelką cenę ukryć przed nim prawdziwy cel pokory. Bóg chce osiągnąć przez tę cnotę to, aby człowiek przestał interesować się wyłącznie samym sobą, a poświęcał nieco więcej uwagi bliźniemu. Całkowitą katastrofą byłoby dla nas ujrzenie twojego młodego człowieka cieszącego się ze wspaniałego wykonania jakiegoś zadania przez kogoś innego lub suk cesu współpracownika z biura, jakby to było jego własne osiągnięcie. Weź się zatem do roboty i informuj mnie o postępach. Twój kochający stryj, Krętacz".</p>

<p>W ten nietypowy sposób wyjaśniono nam, na czym polega pokora najbardziej irytująca szatana, natomiast najbardziej podobająca się Bogu: nie wpatrujmy się nieustannie w lustro, żeby przekonać się, jak jesteśmy piękni czy brzydcy, ale wychodźmy do innych. Taka właśnie była pokora Chrystusa. On nie myślał ani nie mówił źle o sobie. Robił coś wręcz odwrotnego: twierdził, że jest większy od Donasza, Salomona, Abrahama, że jest Nauczycielem i Panem. Mimo to głosił: "Uczcie się ode Mnie, bo jestem cichy i pokorny sercem" (Mt 11,29). Gdzie i kiedy Jezus był pokorny? Był pokorny, kiedy "istniejąc w postaci Bożej, nie skorzystał ze sposobności, aby na równi być z Bogiem, lecz ogołocił samego siebie" (Flp 2,6-7) i przyszedł nam służyć. Jezus pochylający się, żeby umyć nogi uczniom, jest plastycznym obrazem pokory.</p>

<p>Żyjemy w społeczeństwie ogromnie potrzebującym ponownego wysłuchania tego ewangelicznego przesłania o pokorze. Wyścig po pierwsze miejsca prowadzony, może nawet bez żadnych skrupułów, po trupach, karierowiczostwo i przesadne współzawodnictwo - są to cechy przez wszystkich potępiane, ale też niestety przez wszystkich naśladowane. Obojętność wobec drugiego dotyczy nie tylko jednostek, ale również całych grup. Każda klasa społeczna myśli tylko o swoim sukcesie, ignorując potrzeby innych. Sprawia to, że bogaci stają się jeszcze zamożniejsi, biedni natomiast coraz ubożsi. Prowokuje to walkę wszystkich z wszystkimi i sprawia, że rządzenie krajem staje się niemożliwe.</p>

<p>Ewangelia wpływa na sferę społeczną, nawet wtedy, gdy mówi o pokorze i skromności. Wyryjmy sobie zatem w pamięci słowa, które Jezus skierował do uczniów po umyciu im nóg:</p>

<p><I>Czy rozumiecie, co wam uczyniłem? Wy Mnie nazywacie "Nauczycielem" i "Panem" i dobrze mówicie, bo nim jestem. Jeżeli więc Ja, Pan i Nauczyciel, umyłem wam nogi, to i wyście powinni sobie nawzajem umywać nogi (J 13,12-14).</I></p>

<p>Starajmy się wprowadzić w czyn naukę dzisiaj otrzymaną, zaczynając od życia rodzinnego.</p>

<p></p>
<p>
<b>[ <a href="#Top">Powrót</a> ]</b>
</p>


<h2><a name="A42">23 niedz. zwykła</a></h2>
<h4>XXIII niedziela zwykła</h4>

<h5>Jeśli kto przychodzi do Mnie...</h5>

<h5>Czytania: Mdr 9,13-18b; Flm 9b-10.12-17; Łk 14,25-33</h5>

<p>Ewangelia z dzisiejszej niedzieli jest jednym z tych tekstów, które bardzo chętnie chciałoby się złagodzić i osłodzić, uważając je za zbyt twarde dla uszu współczesnego człowieka. Wysłuchajmy go:</p>

<p><I>Wielkie tłumy szły z Jezusem. On odwrócił się i rzekł do nich: "Jeśli kto przychodzi do Mnie, a nie ma w nienawiści swego ojca i matki, żony i dzieci, braci i sióstr, nadto i siebie samego, nie może być moim uczniem. Kto nie nosi swego krzyża, a idzie za Mną, ten nie może być moim uczniem... Tak więc nikt z was, kto nie wyrzeka się wszystkiego, co posiada, nie może być moim uczniem".</I></p>

<p>Wyjaśnijmy od razu jedną rzecz. Ewangelia, owszem, prowokuje czasem, ale nigdy nie jest sprzeczna. Nieco dalej, również w Ewangelii świętego Łukasza, Jezus z mocą przypomni o obowiązku szanowania ojca i matki (zob. Łk 18,20). A w odniesieniu do małżonków stwierdza, iż mają być jednym ciałem, człowiek zaś nie ma prawa rozdzielać tego, co połączył Bóg. Jak zatem może nam teraz mówić, by nienawidzić ojców i matki, żony, dzieci i braci?</p>

<p>Żeby nie widzieć zgorszenia tam, gdzie go nie ma, trzeba pamiętać o jednym. Język hebrajski nie ma stopniowania (kocham coś bardziej lub mniej od czegoś innego). Upraszcza wszystko i sprowadza do miłowania lub nienawidzenia. Zdanie: "Jeśli kto przychodzi do Mnie, a nie ma w nienawiści swego ojca i matki...", trzeba zatem rozumieć następująco: ,Jeśli kto przychodzi do Mnie, nie przedkładając Mnie nad ojca i matkę...". Aby zdać sobie sprawę z prawdziwości tego, co mówimy, wystarczy przeczytać tekst paralelny u Mateusza: "Kto kocha ojca lub matkę bardziej niż Mnie, nie jest Mnie godzien" (Mt 10,37).</p>

<p>Przez to jednak wcale nie odebraliśmy tekstowi jego prowokacyjnego aspektu. Jezus chce, żeby miłość do Niego przewyższała wszelkie inne miłości, zarówno do drogich osób (ojca, matki, żony, dzieci, rodzeństwa), jak i do mienia. I nie chodzi tu o miłowanie Go tylko od strony ilościowej: nieco więcej od innych, ale o miłość jakościowo odmienną i oddzielną. Święty Benedykt, który zrozumiał to, pozostawił swoim mnichom takie zalecenie: "Absolutnie nic nie przedkładajcie nad miłość Chrystusa". Stwierdzenie: "Mam żonę i dzieci", za którym często się ukrywamy, może przydawać się w różnych sytuacjach życiowych, ale nie usprawiedliwia braku zaangażowania w odniesieniu do Chrystusa.</p>

<p>Wysłuchany fragment jest najwyrazistszym przykładem tego, czym jest ewangeliczny radykalizm. Ciekawe jest, że Jezus mówiący winnym miejscu: "Przyjdźcie do Mnie wszyscy, którzy utrudzeni i obciążeni jesteście" (Mt 11,28), tu zdaje się stwierdzać coś odwrotnego: "Dobrze się zastanówcie, zanim pójdziecie za Mną...". Taki jest sens przykładu, który przytacza na poparcie swoich słów:</p>

<p><I>Któż z was, chcąc zbudować wieżę, nie usiądzie wpierw i nie oblicza wydatków, czy ma na wykończenie? Inaczej, gdyby założył fundament, a nie zdołałby wykończyć, wszyscy, patrząc na to, zaczęliby drwić z niego: "Ten człowiek zaczął budować, a nie zdołał wykończyć".</I></p>

<p>Chrześcijaństwa nie można traktować lekkomyślnie. Jezus przestrzega nas przed próbą ułagodzenia wszystkiego i uczynienia z religii i Boga jedynie składników wielkiego życiowego koktajlu. Idziemy na Mszę z okazji jakichś uroczystości czy pogrzebów, rzucimy może coś na tacę i jesteśmy przekonani, że zrobiliśmy dla Boga więcej niż potrzeba. Wiara zajmuje swoją niszę obok innych, może nawet większych nisz pracy, zarobków, polityki, rozrywki, sportu, łowiectwa, łowienia ryb i tysiąca innych spraw.</p>

<p>Musimy podkreślić jedno: człowiek domagający się, żeby był kochany bardziej od ojca, żony, dzieci jest albo egzaltowanym szaleńcem, albo Bogiem. Gdy się zastanowimy, zrozumiemy, że nie ma trzeciej możliwości. Kto inny, jeśli nie Bóg, może wymagać czegoś takiego? Historia sama w sobie nie jest w stanie udowodnić, że Jezus Chrystus jest Bogiem (to może zrobić tylko wiara), ale jedno może wykazać i w ciągu dwudziestu wieków zrobiła to: Jezus nie był ani wariatem, ani pozerem, skoro udało się Mu zmienić świat i historię. Do nas należy wyciągnięcie wniosków.</p>

<p>Naukowcy trudzą się nad znalezieniem w Ewangeliach dowodów na Bóstwo Chrystusa, to znaczy znaków, że był On świadom bycia Synem Bożym. Oto jeden z nich i według mnie jeden z najbardziej przekonujących właśnie dlatego, że pośredni, nie podany w celu udowodnienia czegoś. W wymaganiach stawianych człowiekowi, Jezus działa tak, jak tylko Bóg może postępować. Wymaga tego samego, czego domagał się Bóg od Żydów w Starym Testamencie, a mianowicie miłowania Go ponad wszystko (zob. Pwt 6,5).</p>

<p>Jednakże wielką pomyłką byłoby myślenie, że miłość względem Chrystusa jest wielką rywalką miłości ludzkich: do rodziców, męża lub żony, dzieci czy braci. Chrystus nie jest konkurentem w miłości i nie jest zazdrosny o nikogo. W dziele Paula Claudela "Le soulier de satin" główna bohaterka, żarliwa chrześcijanka szaleńczo zakochana w Rodrigu, wołała z niedowierzaniem: "A zatem dozwolona jest miłość między stworzeniami? Bóg naprawdę nie jest zazdrosny?". I anioł stróż odpowiedział jej: "jak może być zazdrosny o to, co sam stworzył?".</p>

<p>Miłość do Chrystusa nie wyklucza innych miłości, ale je porządkuje. Co więcej, w Nim każda autentyczna miłość znajduje swój fundament, oparcie i łaskę potrzebne do jej głębokiego przeżycia. Takie jest znaczenie łaski stanu, której sakrament małżeństwa udziela chrześcijańskim małżonkom. Ona zapewnia, że w swojej miłości będą wspierani i prowadzeni przez miłość, którą Chrystus darzy swą oblubienicę, Kościół.</p>

<p>Jezus nie ludzi nikogo, ale też nikogo nie rozczarowuje. Domaga się, by oddać Mu wszystko, gdyż chce wszystkiego udzielić, a nawet dał wszystko. Ktoś mógłby spytać: ale jakim prawem ten żyjący dwadzieścia wieków temu w zapadłym zakątku świata człowiek domaga się od wszystkich wyłącznej miłości? Odpowiedź jest bardzo prosta i zawarta w dobrze znanej nam historii Jego życia: to On jako pierwszy poświęcił wszystko dla człowieka. "Umiłował [nas] i samego siebie wydał za nas w ofierze" (Ef 5,2).</p>

<p>Pewnego dnia w Wielkim Tygodniu, święta niewiasta z Foligno sprzed wieków, młoda, piękna i zamożna, niedawno owdowiała, rozmyślała w kościele - dzisiejszej katedrze tego miasta - o męce Zbawiciela. Nagle w jej umyśle rozbrzmiały z wielką siłą słowa: "Nie umiłowałem cię na żarty!". Wybuchnęła płaczem, bo naraz zdała sobie sprawę, że jej miłość do Jezusa była dotąd jedynie właśnie żartem w porównaniu z miłością Chrystusa do niej. Ta świecka kobieta, początkowo bez głębszego wykształcenia, stała się jedną z największych mistyczek w historii chrześcijaństwa. Mam tu na myśli błogosławioną Anielę z Foligno.</p>

<p>W dzisiejszej Ewangelii Jezus przypomina nam też, co jest probierzem i znakiem prawdziwej miłości do Niego: wzięcie swego krzyża. Wzięcie krzyża nie oznacza poszukiwania cierpień. Nawet Jezus z własnej woli nie szukał krzyża. Przyjął, okazując posłuszeństwo woli Ojca, krzyż, który ludzie włożyli mu na barki i swoją miłością przepojoną posłuszeństwem przemienił go z narzędzia kaźni w znak odkupienia i chwały.</p>

<p>Jezus nie przyszedł, żeby powiększać ludzkie krzyże, ale by nadać im sens. Słusznie ktoś powiedział, że "kto szuka Jezusa bez krzyża, znajdzie krzyż bez Jezusa", czyli nie znajdzie siły do jego niesienia. Naśladowanie Chrystusa napomina: "Gdy swój krzyż dźwigasz chętnie, to i on ciebie poniesie i zaprowadzi do upragnionego celu, to jest tam, gdzie już nie będzie cierpienia. Jeżeli po niewoli krzyż dźwigasz, stanie się on dla ciebie ciężarem i samego siebie bardziej obciążysz. Jeślibyś rzucił jeden krzyż, spotkasz na pewno inny, może jeszcze cięższy... Całe życie Chrystusa było krzyżem i męczeństwem, a ty zabiegasz dla siebie o spoczynek i radość?" (II,12).</p>

<p>Wobec tak radykalnej propozycji, jak ta z dzisiejszej Ewangelii, można zająć tylko równie radykalne stanowisko. Właśnie błogosławiona Aniela z Foligno pomaga nam zrozumieć, na czym ma to polegać. Pewnego dnia, gdy zrobiła już duże postępy na drodze świętości, rozmyślając o miłości do Boga, zdała sobie nagłe sprawę, że nie była ona jeszcze tak absolutna i całkowita, za jaką ją uważała. Owszem, miłowała Boga ponad wszystko, ale wraz z Bogiem kochała również inne rzeczy, na przykład Boże pociechy. Wówczas ponownie usłyszała głos Chrystusa: "Anielo, czego pragniesz?". Ona, zebrawszy w tym jednym okrzyku całą siłę woli, zawołała: "Pragnę Boga!".</p>

<p>Za każdym razem, gdy przytaczam to wydarzenie w moich kazaniach, zawsze ktoś zostaje porażony tym okrzykiem i pragnie uczynić go swoim. Mam nadzieję, że zdarzy się to także tym razem.</p>

<p></p>
<p>
<b>[ <a href="#Top">Powrót</a> ]</b>
</p>


<h2><a name="A43">24 niedz. zwykła</a></h2>
<h4>XXIV niedziela zwykła</h4>

<h5>Radość nie jest obca niebu!</h5>

<h5>Czytania: Wj 32,7-11.13-14 1; Tm 1,12-17; Łk 15,1-32</h5>

<p>Dzisiejsza liturgia przytacza cały piętnasty rozdział Ewangelii świętego Łukasza, zawierający trzy przypowieści zwane przypowieściami o miłosierdziu: o zagubionej owieczce, o zgubionej drachmie i o synu marnotrawnym. Wszystkie przypowieści mają tego samego bohatera, którym nie jest ani owca, ani moneta, ani tym bardziej syn marnotrawny, lecz Bóg. To On jest pasterzem, któremu zagubiła się owca, kobietą, która zgubiła drachmę, ojcem, który stracił syna. Także cel ich opowiedzenia jest jeden: odpowiedzieć faryzeuszom i uczonym w Piśmie szemrzącym przeciw Jezusowi, że "przyjmuje grzeszników i jada z nimi".</p>

<p>W jedną z niedziel Wielkiego Postu wysłuchaliśmy już przypowieści o synu marnotrawnym. Tym razem ukazywane są nam wszystkie naraz, co zmusza nas do przedstawienia wspólnego im elementu, melodii płynącej z tych trzech przypowieści. Spróbujmy razem odkryć ich motyw przewodni. Posłuchajmy w całości pierwszej krótkiej przypowieści i zwróćmy uwagę, ile razy mówi się w niej o radości, zadowoleniu, wesołości:</p>

<p><I>Któż z was, gdy ma sto owiec, a zgubi jedną z nich, nie zostawia dziewięćdziesięciu dziewięciu na pustyni i nie idzie za zgubioną, aż ją znajdzie? A gdy ją znajdzie, bierze z radością na ramiona i wraca do domu; sprasza przyjaciół i sąsiadów i mówi im: "Cieszcie się ze mną, bo znalazłem owcę, która mi zginęła". Powiadam wam: Tak samo w niebie większa będzie radość z jednego grzesznika, który się nawraca, niż z dziewięćdziesięciu dziewięciu sprawiedliwych, którzy nie potrzebują nawrócenia.</I></p>

<p>Przeczytajmy teraz drugą, równie krótką przypowieść, także w jej przypadku zwracając uwagę na temat radości:</p>

<p><I>Albo jeśli jakaś kobieta, mając dziesięć drachm, zgubi jedną drachmę, czyż nie zapala światła, nie wymiata domu i nie szuka starannie, aż ją znajdzie? A znalazłszy ją, sprasza przyjaciółki i sąsiadki i mówi: "Cieszcie się ze mną, bo znalazłam drachmę, którą zgubiłam". Tak samo, powiadam wam, radość powstaje u aniołów Bożych z jednego grzesznika, który się nawraca.</I></p>

<p>Jasne jest zatem, że motywem przewodnim tych trzech przypowieści jest radość Boga. ("Rądość powstaje u aniołów Bożych", jest hebrajskim sposobem powiedzenia: "Bóg się cieszy!"). W trzeciej przypowieści, o dobrym ojcu, radość eksploduje i przechodzi w święto. Ów ojciec nie posiada się z radości i nie wie, co ma jeszcze zrobić: każe wyjąć drogie szaty, sygnet z rodowym herbem, zabić utuczone cielę i mówi do wszystkich:</p>

<p><I>Będziemy ucztować i bawić się, ponieważ ten mój syn był umarły, a znów ożył; zaginął, a odnalazł się.</I></p>

<p>Właśnie na tym polega najbardziej rewolucyjny aspekt tej przypowieści. Słusznie, że w niebie panuje radość i świętuje się z powodu odnalezienia zagubionej owieczki, czyli grzesznika, który się nawrócił, ale czemu radość ta jest większa niż z dziewięćdziesięciu dziewięciu owieczek, które pozostały w owczarni? Czemu jedna owieczka ma ważyć tyle samo, co wszystkie pozostałe razem wzięte, i to jeszcze owieczka, która uciekła i stworzyła najwięcej problemów?</p>

<p>Nie są to wątpliwości czysto retoryczne. Ktoś po przeczytaniu Ewangelii wyraził takie zastrzeżenie: "Wbrew tradycyjnej interpretacji jestem przekonany, że syn marnotrawny był zasadniczo hultajem i obłudnikiem. Próżniak, głupio tracący na hulankach majątek, który zażądał od ojca. Potem, gdy był głodny, pomyślał sobie: &#171;W domu mojego ojca nawet słudzy są dobrze traktowani, zabiorę się zatem i pójdę do mego ojca, i powiem mu: Ojcze, zgrzeszyłem przeciw Bogu i względem ciebie...&#187;. Kierował się zatem nie skruchą, lecz głodem. Ocknął się, gdy znalazł się w trudnym położeniu, a nie skłoniła go do tego miłość. Drugi syn nie jest sympatyczny, ale przynajmniej nie jest hipokrytą i nie postąpił tak arogancko i bezsensownie jak brat. Co więcej, latami pracował. Nigdy nie miał odwagi wziąć sobie wolnego wieczoru i urządzić zabawy. Jego gburowaty charakter może drażnić, ale spośród obu braci, szczerze mówiąc, wolę prawość, choć ograniczoną, tego ostatniego, zamiast głupiej i dwuznacznej arogancji brata, który odszedł".</p>

<p>Reakcja ta uświadamia nam, że przypowieść naprawdę jest sprzeczna z ludzką logiką i nie można jej zrozumieć, jeśli nie zacznie się myśleć jak Bóg, gdyż Jego myśli są odmienne od naszych (zob. Iz 55,8). Spróbujmy zatem odkryć, czemu w niebie bardziej cieszą się z nawróconego grzesznika niż z dziewięćdziesięciu dziewięciu sprawiedliwych, którzy nie potrzebują nawrócenia. Najbardziej przekonujące wyjaśnienie znalazł poeta Charles Peguy. Owca, która się zgubiła, podobnie jak syn marnotrawny, sprawiła, że zadrżało Boże serce. Bóg bał się ją stracić na zawsze, obawiał się, iż będzie musiał ją potępić i oddzielić od siebie na zawsze. Ten strach zrodził w Bogu nadzieję, ona zaś, kiedy się spełniła, stała się przyczyną radości i wesela. "Każda pokuta człowieka, jest ukoronowaniem nadziei Boga".</p>

<p>Może wydać się dziwne, że również Bóg doświadcza nadziei. Jest to tajemnica, ale tak jest. U nas, ludzi, źródłem nadziei jest nieznajomość przyszłości. Nie wiemy, co nam ona przyniesie, a zatem jest miejsce na nadzieję. U Boga, znającego przecież przyszłość, motywem nadziei jest to, że nie chce (i w pewnym sensie nie może) zrealizować tego, co chce, bez naszego przyzwolenia. Wytłumaczeniem nadziei Boga jest ludzka wolność.</p>

<p>Lata temu zdarzył się wypadek, który poruszył całe Włochy. Zgubiła się dwuletnia dziewczynka i na dwa dni wszelki ślad po niej zaginął. Zaczęto już wysuwać najczarniejsze przypuszczenia. Rodzice byli zrozpaczeni. Trzeciego dnia pojawiła się niespodziewanie i telewizja śledząca całe wydarzenie na bieżąco uchwyciła moment, w którym mama ujrzawszy dziecko podbiegła do córki, porwała ją w ramiona i przycisnęła do piersi całując. Był to obraz samej radości.</p>

<p>Widząc tę scenę pomyślałem sobie: oto, co chciał nam przekazać Jezus, gdy mówił o radości Boga z odnalezienia dziecka! Jestem przekonany, że gdyby rodzice tej dziewczynki mogli wybierać, to z pewnością nie chcieliby, żeby się zgubiła (tak samo jak Bóg). Ale skoro nieszczęście już się stało, to odnalezienie jej stało się źródłem radości, której nigdy nie zaznaliby, gdyby ich córka nie oddaliła się. Także u nich niepokój zrodził nadzieję, a nadzieja, kiedy się spełniła, sprowokowała wybuch radości.</p>

<p>Musimy jednak wyjaśnić jedną rzecz. A co z dziewięćdziesięciu dziewięcioma rozważnymi owcami i ze starszym synem, który pozostał w domu? Czy dla nich zarezerwowany jest tylko trud bez radości? Ich czeka coś jeszcze piękniejszego: udział w radości Boga! Przypomnijmy sobie, co powiedział pasterz: "Cieszcie się ze mną!" oraz co rzekł ojciec do starszego syna: "Moje dziecko; ty zawsze jesteś przy mnie i wszystko moje do ciebie należy".</p>

<p>Błąd starszego syna polegał na uważaniu, że pozostanie w domu z ojcem i służenie mu we wszystkim, nie za przywilej, lecz za zasługę, nie za radość, lecz za trud. Postąpił jak najemnik, nie jak syn. Wierzył, że ojciec jest jego dłużnikiem. To właśnie przekonanie Jezus tymi trzema przypowieściami starał się skorygować u słuchających Go faryzeuszy. Również oni uważali, że mogą wysuwać żądania względem Boga z powodu ich tak zwanej sprawiedliwości.</p>

<p>Nie można też myśleć, że jedynym powodem powrotu młodszego syna do rodzinnego domu był oportunizm i głód, bez prawdziwej wewnętrznej przemiany. Musimy uszanować znaczenie nadane przypowieści przez Jezusa, który ją opowiedział, i przez Ewangelistów, którzy ją przytoczyli. Jezus wcale nie miał przecież zamiaru dawać za przykład niegodziwości ani też ukazać ojca jako pierwszego lepszego naiwnego, który nie dostrzega prawdziwych intencji syna. Choć przyparty do muru przez biedę i głód, chłopiec z opowieści naprawdę się opamiętał.</p>

<p>Jakie wnioski możemy wyciągnąć dla nas z synchronicznej lektury trzech przypowieści? Przede wszystkim taki, że Bóg nas rzeczywiście miłuje, że nie jest Mu obojętne to, co nas dotyczy i co się z nami dzieje, ale odbija się to echem w Jego sercu do tego stopnia, iż zaczyna się martwić. Równocześnie rodzą się nadzieja, cierpienie i radość. Naprawdę musi Mu na nas zależeć!</p>

<p>Po drugie, jesteśmy dla Niego ważni jako jednostki, nie zaś jako masa lub liczby. Oddzielenie owieczki i postawienie jej przed całym stadem chce nam wpoić przekonanie, że Bóg zna nas po imieniu, że każdy jest Jego jedynym i niepowtarzalnym synem lub jedyną i niepowtarzalną córką. Ale czyż tak nie postępuje każdy prawdziwy ojciec i każda prawdziwa matka na ziemi? Jeśli matka ma pięcioro dzieci, nie dzieli swej miłości na pięć części, aby każdemu dać kawałek. Każde dziecko kocha całą miłością, do jakiej jest zdolna.</p>

<p>Trzy przypowieści o miłosierdziu niosą przesłanie skierowane do wszystkich. Nam, kapłanom, przypominają obowiązek poszukiwania owiec zagubionych i przyjęcia ich z miłością, gdy wracają. Rzeszom współczesnych synów marnotrawnych, którzy błąkają się trwoniąc ojcowskie dobra, "żyjąc rozrzutnie", ukazują możliwość radykalnej zmiany i prowadzenia innego życia, bez gorzkiego smaku żołędzi w ustach. Rodziców, których dzieci się "zgubiły", zachęcają do okazywania im cierpliwości i nadziei, wzorując się na cierpliwości i nadziei, które Bóg ma względem każdego z nas (które pewnie okazywał im, gdy sami byli młodzi! ).</p>

<p>Każdy może odkryć w przypowieści rolę, którą ma wypełnić w życiu.</p>

<p></p>
<p>
<b>[ <a href="#Top">Powrót</a> ]</b>
</p>


<h2><a name="A44">25 niedz. zwykła</a></h2>
<h4>XXV niedziela zwykła</h4>

<h5>Zdobywać sobie przyjaciół bogactwem</h5>

<h5>Czytania: Am 8,4-7; 1 Tm 2,1-8; Łk 1G,1-13</h5>

<p>Ewangelia z dzisiejszej niedzieli przedstawia nam przypowieść o rządcy, która pod pewnym względem jest bardzo współczesna i nadzwyczaj aktualna. Głównym bohaterem jest rządca właściciela ziemskiego, postać obecna także na naszych polach w okresie pańszczyzny. Był on tym, czym dzisiaj jest kierownik w fabryce.</p>

<p>Jak zawsze w przypadku dobrych przypowieści, przypomina miniaturowy dramat, pełen ruchu i zmian dekoracji.</p>

<p>Scena pierwsza, administrator i jego pan:</p>

<p><I>Pewien bogaty człowiek miał rządcę, którego oskarżono przed nim, że trwoni jego majątek. Przywołał go do siebie i rzekł mu: "Cóż to słyszę o tobie? Zdaj sprawę z twego zarządu, bo już nie będziesz mógł być rządcą".</I></p>

<p>Zwolniony z miejsca! Winowajca nie próbuje się nawet bronić. Ma nieczyste sumienie i w pełni zdaje sobie sprawę, że to, o czym dowiedział się właściciel, jest prawdą. Druga scena to monolog rządcy wygłoszony, gdy tylko został sam:</p>

<p><I>Na to rządca rzekł sam do siebie: Co ja pocznę, skoro mój pan pozbawia mię zarządu? Kopać nie mogę, żebrać się wstydzę. Wiem, co uczynię, żeby mię ludzie przyjęli do swoich domów, gdy będę usunięty z zarządu.</I></p>

<p>Jak widać, nie poddaje się. Od razu zaczyna się zastanawiać, co zrobić, żeby zapewnić sobie utrzymanie na przyszłość. I oto scena trzecia - rządca i rolnicy:</p>

<p><I>Przywołał więc do siebie każdego z dłużników swego pana i zapytał pierwszego: "Ile jesteś winien mojemu panu?" Ten odpowiedział: "Sto beczek oliwy". On mu rzekł: "Weź swoje zobowiązanie, siadaj prędko i napisz: pięćdziesiąt". Następnie pytał drugiego: "A ty ile jesteś winien?" Ten odrzekł: "Sto korcy pszenicy". Mówi mu: "Weź swoje zobowiązanie i napisz: osiemdziesiąt".</I></p>

<p>Klasyczny przykład korupcji i fałszowania rachunków, który od razu przenosi nas myślą do licznych takich wypadków w naszym społeczeństwie, często na o wiele większą skalę.</p>

<p>I wreszcie zakończenie, bulwersujące jak mało które: </p>

<p><I>Pan pochwalił nieuczciwego rządcę, że roztropnie postąpił. </I></p>

<p>Czyżby Jezus pochwalał korupcję i zachęcał do niej? Żeby zrozumieć sens, trzeba pamiętać o szczególnej naturze nauczania w przypowieściach. Przypowieści nie można w całości, ze wszystkimi szczegółami, przenosić na płaszczyznę nauczania moralnego, ale jedynie aspekt, który opowiadający chciał uwypuklić. Kiedy Jezus mówi o królu, który przed wyruszeniem na wojnę przeciwko innemu władcy siada i ocenia własne siły (przypowieść sprzed dwóch niedziel), wcale nie namawia królów do wojowania. Zaleca jedynie wszystkim, by zawsze mierzyli siły na zamiary. Wielokrotnie historia opowiadana w przypowieści ma jedynie pomóc w zrozumieniu idei stanowiącej jej istotę, odrzucając całą resztę.</p>

<p>Jasne jest, jaką ideę Jezus chciał przekazać w dzisiejszej przypowieści. Pan chwali swego rządcę za przezorność, za nic innego. Nie ma ani słowa na temat tego, że właściciel rozmyślił się i nie zwolnił tego człowieka. Co więcej, widząc jego początkową surowość i szybkość, z jaką odkrył nowe oszustwo, możemy sobie łatwo wyobrazić ciąg dalszy, nie opowiedziany już w przypowieści. Po pochwaleniu rządcy za przebiegłość, pan nakazał mu natychmiast zwrócić to, co zarobił nieuczciwymi transakcjami, a gdyby nie mógł tego zrobić, będzie musiał odpokutować to w więzieniu.</p>

<p>Jezus pochwala przebiegłość także poza przypowieścią. Dodaje, jakby komentując słowa właściciela z przypowieści:</p>

<p><I>Synowie tego świata roztropniejsi są w stosunkach z ludźmi podobnymi sobie niż synowie światłości.</I></p>

<p>Rządca będąc w trudnym położeniu, gdy ważyła się jego przy szłość, dał dowód ogromnego zdecydowania i wielkiej przebiegłości. Wykazał się trzeźwością umysłu i inteligencją (choć jego działanie było nieuczciwe); by się zabezpieczyć. Tak, mówi Jezus swoim uczniom, również wy macie postępować, aby zabezpieczyć sobie przyszłość, ale nie przyszłość ziemską, trwającą kilka lat, lecz przyszłość wieczną.</p>

<p>"Życie - mawiał starożytny filozof Seneka - nikomu nie zostało dane na własność, ale wszyscy są jego dzierżawcami". Wszyscy jesteśmy dzierżawcami, musimy zatem postępować jak ów człowiek z przypowieści. On nie odkładał decyzji na jutro, nie zasy piał gruszek w popiele. Stawką w grze było coś bardzo ważnego, żeby zdawać się na przypadek.</p>

<p>Sama Ewangelia podaje różne praktyczne zastosowania tej Chrystusowej nauki. Najwięcej uwagi poświęca się nauce dotyczącej używania bogactwa i pieniędzy:</p>

<p><I>Ja też wam powiadam: Pozyskujcie sobie przyjaciół niegodziwą mamoną, aby gdy wszystko się skończy, przyjęto was do wiecznych przybytków.</I></p>

<p>Tak jakby powiedzieć: postępujcie jak ten rządca, pozyskujcie przyjaciół, którzy w dniu, gdy znajdziecie się w potrzebie, przyjmą was. Tymi wielkimi przyjaciółmi, jak wiadomo, są ubodzy, od chwili, kiedy Chrystus ogłasza, że to, co dało się ubogiemu, dało się Jemu. Ubodzy, jak mawiał święty Augustyn, są naszymi posłańcami: pomagają nam już teraz przenieść nasze dobra do domu wznoszonego w przyszłym świecie.</p>

<p>Podczas podróży w Kanadzie, w czasie której głosiłem kazania, gościłem u jednej rodziny. Nie był to typowy kanadyjski domek z rybkami i krzakami bzu. Było to wspaniałe domostwo. Gospodarz przez wiele lat pracował jako przedsiębiorca budowlany i w końcu wzniósł także dla swojej rodziny piękny dom. Miał młodego syna kapłana. Także on sam cały swój czas poświęcał sprawie Ewangelii. Podczas podróży samochodem opowiedział mi historię, z której sam również wyciągnął wnioski.</p>

<p>Bogacz przyszedł do nieba. Święty Piotr prowadzi go na jego miejsce. Pod drodze przechodzą obok wspaniałych willi pełnych szczęśliwych mieszkańców. Stopniowo domy stawały się jednak coraz zwyklejsze, aż wreszcie doszli do ruder. Święty Piotr zatrzymał się przed jedną z nich i rzekł do bogacza, że to miejsce zostało mu przydzielone. Człowiek ów zaczął protestować: "A zatem w niebie żyje się gorzej niż na ziemi? Tam bowiem miałem luksusowy dom z wszelkimi możliwymi wygodami!". "To prawda, odparł święty Piotr, ale nic tu nie przekazałeś, żeby zbudować sobie dom".</p>

<p>Kiedy pierwsi chrześcijanie czytali napomnienie Ewangelii, żeby pozyskiwać sobie ubogich jako przyjaciół, od razu myśleli o jałmużnie. Był to wówczas jedyny, a przynajmniej główny, sposób wspomagania biednych. Dzisiaj w tym apelu musimy widzieć wezwanie do praktykowania przede wszystkim sprawiedliwości względem ubogich. Liturgia ukierunkowuje w tę właśnie stronę nasze rozważanie, podsuwając nam w pierwszym czytaniu straszliwe oskarżenie wygłoszone przez proroka Amosa przeciwko sobie współczesnym bogaczom:</p>

<p><I>Słuchajcie tego wy, którzy gnębicie ubogiego i bezrolnego pozostawiacie bez pracy, którzy mówicie: "Kiedyż minie nów księżyca, byśmy mogli sprzedawać zboże? Kiedyż szabat, byśmy mogli otworzyć spichlerz? A będziemy zmniejszać efę, powiększać sykl i wagę podstępnie fałszować. Będziemy kupować biednego za srebro, a ubogiego za parę sandałów i plewy pszeniczne będziemy sprzedawać".</I></p>

<p>Są tu obecne wszystkie sposoby, którymi także dzisiaj wykorzystuje się ubogich: skupywanie produktów, żeby sprzedać je za wyższą cenę, spekulowanie na kursach, oszukiwanie na wadze i miarach. Z oskarżeniem Amosa łączy się to, co głosił jeden z Ojców Kościoła, święty Bazyli z Cezarei: "Chleb, który wam zbywa, jest chlebem ubogich. Nieużywane ubrania wiszące w szafie są ubraniami nagich. Buty, których nie nosicie, są butami bosych". To, co uważamy za jałmużnę, jest często niczym innym jak częściowym zwrotem należności.</p>

<p>Na zakończenie tego surowego i pełnego wymagań rozważania trzeba dodać słowa, które natchną nas otuchą i zachęcą do działania. Podsuwa nam je śpiew przed Ewangelią:</p>

<p><I>Jezus Chrystus, będąc bogaty, dla was stał się ubogim, aby was ubóstwem swoim ubogacić.</I></p>

<p>Jezus postępował zgodnie z tym, czego nauczał. Na tej właśnie pewności mogą się opierać nasze skromne wysiłki naśladowania Go. Nie zapominajmy też historii o bogaczu, który poszedł do nieba. Może nam ona pomóc nie znaleźć się w takim samym położeniu.</p>

<p></p>
<p>
<b>[ <a href="#Top">Powrót</a> ]</b>
</p>


<h2><a name="A45">26 niez. zwykła</a></h2>
<h4>XXVI niedziela zwykła</h4>

<h5>Żył bogaty człowiek, który ubierał się w purpurę i bisior</h5>

<h5>Czytania: Am 6,1a.4-7; 1 Tm G,11-1G; Łk 1G,19-31</h5>

<p>Ewangelia z dzisiejszej niedzieli przedstawia przypowieść o bogaczu i Łazarzu. Od razu posłuchajmy jej początku, który daje nam obraz całej sytuacji:</p>

<p><I>Żył pewien człowiek bogaty, który ubierał się w purpurę i bisior i dzień w dzień świetnie się bawił. U bramy jego pałacu leżał żebrak okryty wrzodami, imieniem Łazarz. Pragnął on nasycić się odpadkami ze stołu bogacza; nadto i psy przychodziły i lizały jego wrzody.</I></p>

<p>Zacznijmy od rozwiązania drobnych problemów interpretacyjnych. Na początek zajmijmy się rodzajem literackim. Nie mamy tu do czynienia z rzeczywistymi wydarzeniami, jak mógłby sugerować fakt nazwania biedaka po imieniu, lecz z przypowieścią, czyli historią wymyśloną, choć na podstawie konkretnej sytuacji. "Odpadki ze stołu bogacza" nie oznaczały okruchów, jak się zwykle myśli, lecz kawałki podpłomyka, którymi nabierano sosu z naczynia i w które ocierano palce, a następnie rzucano na ziemię. Czyli było to coś jeszcze bardziej mizernego od okruchów. Gdy chodzi o psy liżące jego wrzody, to jedynie rozjątrzały one rany, a nie przynosiły ulgi żebrakowi. Paralityk bowiem nie jest w stanie odpędzać od siebie błąkających się bezpańskich psów.</p>

<p>Poprzestańmy jednak na tych kilku uwagach. Przy czytaniu Ewangelii zachodzi czasem ryzyko poświęcenia całego czasu na rozwiązanie marginalnych problemów filologicznych, a zaniedbania głównego przesłania, co w ten sposób niweczy jego rewolucyjną wybuchowość. Pierwszorzędną sprawą godną podkreślenia w przypowieści o bogaczu i Łazarzu jest jej aktualność. Wykazanie, że sytuacja ta ponawia się dzisiaj, pośród nas na dwóch płaszczyznach: światowej i krajowej.</p>

<p>Na płaszczyźnie światowej różnica między niezmiernie zamożnym bogaczem a żebrakiem Łazarzem jest widoczna gołym okiem. Z tego punktu widzenia obie postacie stoją na przeciw nych półkulach: bogacz reprezentuje półkulę północną (Europę Zachodnią, Amerykę, Japonię), natomiast biedny Łazarz, z nielicznymi wyjątkami, półkulę południową. Dwaj bohaterowie, dwa światy; pierwszy świat i trzeci świat. Dwa światy o nierównej wielkości. Świat określany mianem "trzeciego świata" obejmuje dwie trzecie ziemi. Coraz powszechniejsze staje się zatem nazywanie go już nie "trzecim światem" (third world), lecz "dwiema trzecimi świata" ( two-third world ).</p>

<p>Ten sam kontrast między bogaczem a biednym Łazarzem powtarza się na inną skalę wewnątrz każdego z tych dwóch światów. Są bogacze żyjący obok biednych łazarzy w krajach Trzeciego Świata (w nich nawet luksusowe życie jednostek pośród mas biedoty jest bardziej rażące). Nie brak też łazarzy sąsiadujących z bogaczami w krajach pierwszego świata.</p>

<p>By nie sięgać daleko, także w naszym kraju, jak w każdym społeczeństwie żyjącym w dostatku, są postacie ze sztuki, sportu, finansów, przemysłu, handlu liczące swe dochody i kontrakty w setkach tysięcy złotych. Prawdziwy balet milionowych cyfr prawie co wieczór można oglądać na ekranach telewizorów. I to na oczach milionów osób, które nie wiedzą jak powiązać koniec z końcem skromną pensją lub zasiłkiem dla bezrobotnych, zapłacić za mieszkanie, lekarstwa, naukę dzieci.</p>

<p>Rzeczą najgorszą w historii opowiedzianej przez Jezusa jest chyba ostentacja bogacza, rozrzutne życie bez umiaru. Jego zbytkowne życie koncentrowało się głównie na dwóch sprawach: ucztowaniu i wyszukanych strojach. Bogacz biesiadował wystawnie i ubierał się w purpurę i bisior, które zwykle nosili królowie. Różnica polega nie tylko na tym, że jednemu grozi pęknięcie z przejedzenia, a drugiemu śmierć z głodu, ale również na tym, że jeden codziennie przywdziewa nowe szaty, drugi natomiast nie ma co na grzbiet włożyć. Byłem w różnych krajach afrykańskich i uświadomiłem sobie jedno: tym, co najbardziej upokarza biednego, jest nie tyle brak pożywienia (jest to sprawa, która dotyczy domu i nikt o tym nie wie), ile chodzenie samemu czy też dzieci w łachmanach, ledwo co okrywających ciało.</p>

<p>Kiedyś na pokazie mody zaprezentowano strój składający się z cekinów z czystego złota, kosztujący miliony. Musimy powiedzieć otwarcie: sukces włoskiej mody, wszystko determinujący biznes, przewrócił nam w głowach, nie zważamy już na nic. To wszystko, co dotyczy tego sektora, nawet największe ekscesy, jest traktowane w sposób szczególny. Zawieszane są prawa moralności i zdrowego rozsądku. Narodowa duma nade wszystko. Pokazy mody, które w pewnych okresach zajmują poczesne miejsce w wieczornych wiadomościach kosztem wieści o wiele ważniejszych, są jakby spektaklami opartymi na przypowieści o bogaczu i Łazarzu.</p>

<p>Jak dotąd, nic nowego nie powiedziałem. Są to spostrzeżenia, do których każdy może dojść dysponując pewną dozą ludzkiej mądrości i zdrowym poczuciem moralności. Nowość i wyjątkowość ewangelicznego oskarżenia zależy od punktu, z jakiego ocenia się wydarzenie. Na całą przypowieść o bogaczu i Łazarzu trzeba spojrzeć w sposób retrospektywny, od końca:</p>

<p><I>Umarł żebrak, i aniołowie zanieśli go na łono Abrahama. Umarł także bogacz i został pogrzebany. Gdy w Otchłani, pogrożony w mękach, podniósł oczy, ujrzał z daleka Abrahama i Łazarza na jego łonie. I zawołał: "Ojcze Abrahamie, ulituj się nade mną i poślij Łazarza; niech koniec swego palca umoczy w wodzie i ochłodzi mój język, bo strasznie cierpię w tym płomieniu". Lecz Abraham odrzekł: "Wspomnij, synu, że za życia otrzymałeś swoje dobra, a Łazarz przeciwnie, niedolę; teraz on tu doznaje pociechy, a ty męki cierpisz".</I></p>

<p>Chcąc przenieść historię opowiedzianą przez Jezusa na ekran, spokojnie można by wyjść (jak często robi się w filmach) od finału rozgrywającego się po śmierci i ukazać wszystko cofając się. "Umarł żebrak": biedak zmarł pierwszy, ponieważ nie stać go by ło na leczenie, jest w gorszym położeniu także pod tym względem. "Umarł także bogacz": tak, mógł sobie kupić wszystko, nie mógł jednak umknąć śmierci, która w końcu także do jego drzwi zastukała. Obaj zatem zmarli, ale ich los okazał się odmienny. Jednego zaniesiono na łono Abrahama, drugiego pogrzebano w otchłani.</p>

<p>Tymi słowami Jezus nie miał zamiaru dać nam topograficznego opisu zaświatów. Dostosował się do idei, jaką mieli na ten temat Jego słuchacze, aby być zrozumianym. (Błogosławieni i potępieni z przypowieści zdają się przebywać blisko siebie i mogą ze sobą rozmawiać). Gdy dobrze się przyjrzymy, dostrzeżemy zasadnicze elementy. Pierwsze miejsce, łono Abrahama, jest miejscem pociechy i szczęścia. Drugie, otchłań, miejscem cierpień (wspomina się o płomieniach). Przepaść oddziela te dwie sytuacje i nie można przejść z jednej strony na drugą. Nie jesteśmy, jak widać, dalecy od tego, co dzisiaj nazywamy rajem i piekłem.</p>

<p>Wiele podobnych oskarżeń przeciwko bogactwie i luksusie zostało wypowiedzianych w ciągu wieków, ale dzisiaj brzmią dla nas albo jak wypowiedzi retoryczne i wyolbrzymione, albo jako pobożnościowe i anachroniczne. To oskarżenie po dwóch tysiącach lat zachowało nienaruszoną całą swą moc i my, słuchając go, doświadczamy tego. Z jakiego powodu? Ponieważ wypowiada je nie ktoś stojący bądź po stronie bogatych, bądź biednych, ale ktoś stojący ponad tymi dwoma stronami i troszczący się zarówno o bogatych, jak i o ubogich, a nawet bardziej martwiący się o pierwszych niż o drugich (tych ostatnich bowiem uważa za mniej narażonych na niebezpieczeństwo!). Przypowieść o bogaczu i Łazarzu nie powstała na fali niechęci względem bogatych lub z pragnienia zajęcia ich miejsca, jak wiele podobnych oskarżeń, ale z prawdziwej troski o ich zbawienie.</p>

<p>Powtórzmy to jeszcze raz: Jezus nie potępia, nawet w tym przypadku, bogactwa jako takiego (które jest przecież czymś dobrym, nie zaś złym), ale sposób posługiwania się nim. Piętnuje nieokiełznany egoizm, który czyni nieczułym na wszelkie uczucia ludzkiej solidarności. Historia Zacheusza, która w Ewangelii świętego Łukasza następuje zaraz po naszej przypowieści, pokazuje nam, jak nawet człowiek bogaty może się zbawić. Zacheusz mówi do Jezusa:</p>

<p><I>Panie, oto połowę mego majątku daję ubogim, a jeśli kogo w czym skrzywdziłem, zwracam poczwórnie (Łk 19,8).</I></p>

<p>Przekazanie połowy majątku ubogim dzisiaj może oznaczać tworzenie ze swoich pieniędzy miejsc pracy, tymczasem ludzie bogaci często lokują swe kapitały za granicą, żeby nie płacić podatków...</p>

<p>Przyjrzyjmy się jeszcze zakończeniu przypowieści o bogaczu i Łazarzu:</p>

<p><I>Tamten rzekł: "Proszę cię więc, ojcze, poślij go do domu mojego ojca! Mam bowiem pięciu braci: niech ich przestrzeże, żeby i oni nie przyszli na to miejsce męki". Lecz Abraham odparł: "Mają Mojżesza i Proroków, niechże ich słuchają".</I></p>

<p>Również dziś bogacz ma pięciu (czyli wielu) braci na świecie. To do nich liturgia przemawia przez Mojżesza, proroków (wystarczy zobaczyć pierwsze czytanie z Księgi proroka Amosa!), a przede wszystkim przez Jezusa Chrystusa powstałego z martwych. Ufajmy, że Jego zaproszenie, by dostrzegać ubogiego Lazarza, nie pozostanie bez odzewu, ale odbije się echem w czyimś sercu. A nawet w sercu każdego z nas, ponieważ w porównaniu z dużą częścią świata jesteśmy wszyscy po trosze braćmi tego ewangelicznego bogacza!</p>

<p></p>
<p>
<b>[ <a href="#Top">Powrót</a> ]</b>
</p>


<h2><a name="A46">27 niedz. zwykła</a></h2>
<h4>XXVII niedziela zwykła</h4>

<h5>Czy nauka sprzeciwia się wierze?</h5>

<h5>Czytania: Ha 1,2-3; 2,2-4; 2 Tm 1,6-8.13-14; Łk 17,5-10</h5>

<p>Dzisiejsza Ewangelia rozpoczyna się od prośby apostołów skierowanej do Jezusa:</p>

<p><I>Przymnóż nam wiary!</I></p>

<p>Zamiast spełnić ich pragnienie, Jezus zdaje się chce je jeszcze bardziej zaostrzyć. Mówi bowiem:</p>

<p><I>Gdybyście mieli wiarę jak ziarnko gorczycy, powiedzielibyście tej morwie: "Wyrwij się z korzeniem i przesadź się w morze!", a byłaby wam posłuszna.</I></p>

<p>Wiara jest bez wątpienia głównym tematem dzisiejszej liturgii słowa. W pierwszym czytaniu słyszeliśmy słynne stwierdzenie Habakuka, przytoczone też przez świętego Pawła w Liście do Rzymian:</p>

<p><I>Sprawiedliwy z wiary żyć będzie.</I></p>

<p>Także śpiew przed Ewangelią współgra z tym tematem*<fn>* W polskiej liturgii śpiew przed Ewangelią jest zaczerpnięty z 1 P 1,25 (przyp. tłum.).</fn>:</p>

<p><I>Zwycięstwem, które zwyciężyło świat, jest nasza wiara (1 J 5,4).</I></p>

<p>Wiara ma wiele odcieni znaczeniowych. Przez to słowo można rozumieć, subiektywnie, naszą wiarę lub obiektywnie, to, w co się wierzy. Nasz akt wiary też różnie się kształtuje, w zależności od tego, czy podchodzi się do niego z punktu widzenia inteligencji, czy woli. W pierwszym przypadku ma się do czynienia z wiarą-zgodą rozumu na prawdy objawione. W drugim z wiarą-zaufaniem lub zawierzeniem całego jestestwa Bogu.</p>

<p>Mieliśmy okazję w przeszłości mówić o tych różnych aspektach wiary. Dziś chciałbym pomówić o wierze w jej najpowszechniejszym i najbardziej podstawowym znaczeniu: czy wierzyć, czy też nie wierzyć w Boga. Nie o wierze, która decyduje, czy ktoś jest katolikiem albo protestantem, chrześcijaninem lub muzułmaninem, lecz o wierze, na podstawie której podejmuje się decyzję, czy chce się być wierzącym bądź niewierzącym, wiercącym albo ateistą. Pismo święte mówi:</p>

<p><I>Przystępujący do Boga musi uwierzyć, że Bóg jest i że wynagradza tych, którzy Go szukają (Hbr 11,6):</I></p>

<p>To jest pierwszy krok na drodze wiary, bez którego nie można zrobić następnych. By mówić o wierze na poziomie tak uniwersalnym, interesującym wszystkich ludzi bez względu na religię i kulturę, do jakiej należą, nie możemy opierać się wyłącznie na Biblii, ponieważ ma ona wartość tylko dla nas, chrześcijan, i częściowo dla żyd 5w, nie zaś dla innych.</p>

<p>Na nasze szczęście Bóg napisał dwie księgi: jedną jest Pismo święte, drugą stworzenie. Jedna składa się z liter i słów, druga z rzeczy. Nie wszyscy znają lub mogą czytać Biblię, ale wszyscy pod każdą szerokością geograficzną i w każdej kulturze mogą czytać księgę stworzenia. Może nawet lepiej nocą niż za dnia. "Niebiosa głoszą chwałę Boga, dzieło rąk Jego obwieszcza nieboskłon - głosi psalmista. - Ich głos rozchodzi się po całej ziemi, ich słowa aż po krańce świata" (Ps 19,2.5). Paweł wyraża przekonanie wspólne wszystkim religiom, stwierdzając:</p>

<p><I>Od stworzenia świata niewidzialne przymioty [Boga] - wiekuista Jego potęga oraz bóstwo - staja się widzialne dla umysłu przez Jego dzieła.</I></p>

<p>Stworzenie jest otwartą księgą leżącą przed oczami wszystkich i na niej właśnie chcemy się oprzeć. Także dlatego, że koniecznie trzeba wyjaśnić nieporozumienie rozpowszechnione w pewnych kręgach, że nauka rozwiązała już wszelkie problemy i wyczerpująco wyjaśniła świat, nie ma zatem potrzeby odwoływania się do bytu znajdującego się poza nim, nazywanego Bogiem.</p>

<p>W pewnym sensie współczesna nauka właśnie zbliża nas bardziej do wiary w stwórcę niż w przeszłości. Weźmy choćby słynną teorię tłumaczącą powstanie wszechświata za sprawą Big Bang, czyli wielkiego wybuchu, który miał miejsce na początku. W miliardowym ułamku sekundy przechodzi się od sytuacji, w której nie ma zupełnie nic: ani przestrzeni, ani czasu, do sytuacji, w której zaczyna się czas, przestrzeń i w drobinie materii zawarty jest w potencji cały wszechświat, jaki znamy obecnie, z miliardami galaktyk.</p>

<p>Ktoś powiedział: "Nie ma sensu zastanawiać się, co było przed tą chwilą, bo nie ma żadnego &#171;przed&#187;, gdyż nie było czasu". Ja jednak pytam: jak można się nad tym nie zastanawiać? Poznawanie historii kosmosu przypomina przeglądanie ogromnej księgi od końca. Po dojściu do początku ma się wrażenie, jakby brakowało pierwszej strony. Sądzę, że właśnie na temat tej pierwszej stronicy ma nam coś do powiedzenia objawienie biblijne. "Na początku Bóg stworzył niebo i ziemię": tak zaczyna się Pismo święte i według niego świat.</p>

<p>Nie można wymagać od nauki, żeby wypowiadała się na temat tego, co było "przed" czasem, ale też nie powinna zamykać dyskusji twierdząc, że wszystko jest już wyjaśnione. Po przeczytaniu pewnych dzieł popularnonaukowych, ma się wrażenie, iż cały wszechświat nie kryje już żadnych tajemnic lub wkrótce wszystkie zostaną wyjaśnione, gdy tymczasem czytelnik sam widzi, że nie brak pytań wielkich jak galaktyki. Prawie zawsze tłumaczy się, "jak" przebiega pewne wydarzenie, a prawie nigdy "dlaczego", a przynajmniej nigdy zasadniczego "dlaczego". Myślę, że niewielu podpisałoby się już pod tezą sensowności empirycznej lat trzydziestych: "O rzeczach nie można już powiedzieć nic ponad to, co mówi o nich nauka" (Rudolf Carnap).</p>

<p>Argumentem, który może, jeśli nie wzbudzić wiarę, to przynajmniej przygotować do niej, jest harmonia i porządek kosmosu. Kto sprawia, że miliardy ciał niebieskich nie pogrążają się w chaosie, co więcej, krążą w doskonałym i niezmiennym ładzie? Nikt, widząc tysiące samolotów startujących i lądujących każdego dnia o wyznaczonej porze, przemierzających bezkolizyjnie niebo we wszystkich kierunkach, lecących każdy na swojej wysokości i swym kursem, nie pomyśli, że dzieje się tak przez przypadek, bez wcześniejszego ułożenia rozkładów lotów, planów i zasad. A czymże jest ruch powietrzny w porównaniu z ruchami ciał niebieskich w kosmosie?</p>

<p>Kto chce wyjaśnić to wszystko przypadkiem, nie dostrzega, iż po cichu przypisuje przypadkowi cechy, które wierzący przyznają Bogu. Z tą różnicą, że musi w swej hipotezie wyjaśnić ład zasadą chaosu, trwałość i celowość wszystkich rzeczy czymś, co ze swej definicji jest mroczne i niestabilne. Nie licząc już tego, że aby móc wyciągać na chybił trafił kule z worka, najpierw musiał być ktoś, kto je tam umieścił. Kto na ślepo dostarczył składniki, którymi mamy się posłużyć?</p>

<p>Nie chcę przez to udowadniać istnienia Boga. Tu, na ziemi, widzimy jakby w zwierciadle, niejasno, powiada święty Paweł. Gdy promień słońca przenika do pomieszczenia, tym, co się widzi, jest nie samo światło, lecz wirujący kurz, który wchłania i objawia światło. Tak samo dzieje się w przypadku Boga. Nie widzimy Go bezpośrednio, ale tylko Jego odblask w rzeczach. Wyjaśnia to, dlaczego do Boga można dojść jedynie dzięki wierze. "Wszystko na ziemi - mawiał Pascal - jest wystarczająco jasne dla tego, kto chce wierzyć, i dość niejasne, dla tego, kto odrzuca wiarę".</p>

<p>Jedno trzeba jednak podkreślić. Nie jest prawdą, że nauka sama w sobie oddala od wiary lub dąży do jej przewyższenia jako naiwnej i przestarzałej teorii. Większość ludzi, którzy złotymi głoskami zapisali swe imiona w księdze nauki, było wierzącymi i dobrze będzie przypomnieć niektórych z nich, jeśli ma to pomóc w rozwianiu wątpliwości, o których wspomniałem na początku.</p>

<p>Mawiał Pasteur: "Tylko dzięki moim studiom i rozważaniom zachowałem wiarę bretońskiego wieśniaka. A gdybym nauce i rozważaniom poświęcił jeszcze więcej czasu, doszedłbym nawet do wiary bretońskiej kobiety!". Antoine Henri Becquerel, uhonorowany Nagrodą Nobla z dziedziny fizyki wraz z Marią i Piotrem Curie: "To właśnie moje badania naukowe sprawiły, że ponownie zacząłem wierzyć w Boga". Powszechnie znana jest wiara Galileusza. Izaak Newton mawiał, że tego cudownego układu słońca, planet, komet nie można przypisywać ślepemu trafowi, ale musi on wypływać z planu potężnego i rozumnego Bytu, rządzącego wszystkim, nie jako dusza świata, lecz jako jego Pan. Johannes Kepler kończy swe dzieło "Harmonices mundi" wzruszającą modlitwą do Pana niebios, słońca i planet.</p>

<p>Ludzie ci żyli w przeszłości, ale od tamtych czasów niewiele się zmieniło. W połowie XX wieku ktoś sporządził listę stu pięćdziesięciu pionierów dwudziestowiecznej nauki. Okazało się po skreśleniu dwunastu naukowców, co do których wiary nie było pewnych świadectw, że z pozostałych stu trzydziestu ośmiu dziewięciu twierdziło, iż jest agnostykami, pięciu niewierzącymi, natomiast stu dwudziestu czterech deklarowało swą wiarę w Boga i w życie po śmierci. Albert Einstein mawiał, iż prawa natury "odzwierciedlają Umysł tak wzniosły, że w porównaniu z nim każda ludzka myśl jest jedynie bladym odblaskiem".</p>

<p>Wypada zakończyć stwierdzeniem, że nieco wiedzy rzeczywiście oddala od wiary, ale wielka wiedza często do niej przyprowadza. Ogromnym błędem jest to, że po kryjomu przeciwstawia się sobie w powszechnym mniemaniu naukę i wiarę, tak jakby nie można ich było ze sobą pogodzić. Pochodząc od tego samego Stwórcy, obie nie tylko nie są ze sobą sprzeczne, ale jeśli są właściwie wyznawane, mogą być swymi najlepszymi sprzymierzeńcami, bo "wiara i rozum są jak dwa skrzydła, na których duch ludzki unosi się ku kontemplacji prawdy", mówi Jan Paweł II w encyklice "Fides et ratio".</p>

<p>Wszystkich, wierzących i niewierzących, powinno jednoczyć wokół stworzenia, jeśli już nie wiara, to przynajmniej zdumienie. Niebezpieczeństwo polega na spowszednieniu wszystkiego, na mówieniu o miliardach lat świetlnych albo o miliardach galaktyk, jakby to były orzeszki ziemne. Jeśli prawdą jest, że zdumienie jest wstępem do wiary, to może właśnie w tym leży powód, czemu współczesnemu człowiekowi tak trudno jest wierzyć.</p>

<p>Niech święty Franciszek (którego uroczystość zwykle przypada w tym tygodniu roku) wyprosi nam łaskę patrzenia na stworzenie swymi pełnymi zdumionego zachwytu oczami, którymi je kontemplował on, nazywający Słońce i Księżyc braćmi, a Ziemię matką.</p>

<p></p>
<p>
<b>[ <a href="#Top">Powrót</a> ]</b>
</p>


<h2><a name="A47">28 niedz. zwykła</a></h2>
<h4>XXVIII niedziela zwykła</h4>

<h5>Do czego potrzebne są cuda?</h5>

<h5>Czytania: 2 Krl 5,14-17 2 Tm 2,8-13 Łk 17,11-19</h5>

<p>Pewnego dnia, gdy Jezus zmierzając do Jerozolimy wchodził do jakiejś wsi, na Jego spotkanie wyszło dziesięciu trędowatych. Zatrzymali się z daleka, jak nakazywało Prawo, i głośno zawołali: "Jezusie, Mistrzu, ulituj się nad nami!". Jezus ulitował się i polecił im: "Idźcie, pokażcie się kapłanom". Pokazanie się kapłanom, by uzyskać potwierdzenie uzdrowienia i pozwolenie na powrót do wspólnoty, było aktem przewidzianym przez Prawo Mojżeszowe.</p>

<p>Wiemy, co było później. Dziesięciu trędowatych odkryło po drodze, że zostali cudownie uzdrowieni. Ale tylko jeden z nich, na dodatek Samarytanin, wrócił i upadłszy Jezusowi do nóg dziękował Mu donośnym głosem. Jezus tak to skomentował:</p>

<p><I>Czy nie dziesięciu zostało oczyszczonych? Gdzie jest dziewięciu? Żaden się nie znalazł, który by wrócił i oddał chwałę Bogu, tylko ten cudzoziemiec.</I></p>

<p>Również pierwsze czytanie opisuje cudowne uzdrowienie z trądu Syryjczyka Naamana przez proroka Elizeusza. Jasne jest zatem zamierzenie liturgii zachęcającej do refleksji nad znaczeniem cudu, a zwłaszcza cudu polegającego na uzdrowieniu z choroby. Podejmijmy to zaproszenie, jako że sprawa cudu jest zawsze otwartą i szeroko dyskutowaną kwestią.</p>

<p>Powiedzmy na wstępie, że prerogatywa czynienia cudów jest jednym z najlepiej udokumentowanych wydarzeń z życia Jezusa. Może najbardziej dominującym wyobrażeniem o Jezusie, jakie ludzie wyrobili sobie za Jego życia, była nie postać proroka, ale właśnie cudotwórcy. Dzieje Apostolskie opisują Jezusa jako "Męża, którego posłannictwo Bóg potwierdził wam niezwykłymi czynami, cudami i znakami" (Dz 2,22). Sam Jezus przytacza cuda jako dowód mesjańskiej prawdziwości swojej działalności: "Niewidomi wzrok odzyskują, chromi chodzą, trędowaci doznają oczyszczenia, głusi słyszą, umarli zmartwychwstają" (Mt 11,5). Nie można usunąć cudów z życia Jezusa bez zniszczenia treści Ewangelii.</p>

<p>Ale rodzi się pytanie: do czego potrzebne są cuda? Co myśleć o tym fenomenie, który towarzyszył całej historii zbawienia, a teraz towarzyszy życiu Kościoła? Przede wszystkim to, że jak każdy dar jest "ukazywaniem Ducha" (1 Kor 2,4). A zatem nie jest czymś pozostawionym naszemu widzimisię lub kaprysowi przyjęcia lub odrzucenia. Stanowi część wiary. Nie chodzi tu, oczywiście, o przyjmowanie na wiarę tego wszystkiego, co jest podawane jako cud, ale o dopuszczenie możliwości cudów i tego, iż naprawdę się zdarzają. Nie zapominajmy, że "łaska uzdrawiania" i "dar czynienia cudów" są wymienione przez Pawła pośród charyzmatów udzielonych Kościołowi (1 Kor 12,9-10).</p>

<p>Wraz z opisem cudów Pismo święte podaje nam również zasady, którymi mamy się kierować przy ocenie ich prawdziwości i ich celu. Według tekstu z Księgi proroka Izajasza Bóg dokonuje "cudów i dziwów", by zerwać z rutyną, nie dopuścić do pogrążenia się w religijności rytualistycznej i skostniałej, sprowadzającej wszystko do "zwyczaju wyuczonego przez ludzi" (zob. Iz 29,13-14). Cud porusza sumienie, ożywia zdumienie tak niezbędne w relacjach z Bogiem. Poza tym aktualny cud pomaga uchwycić habitualny cud życia i istnienia, w którym jesteśmy zanurzeni, który możemy stracić z widoku lub na którego zbanalizowanie jesteśmy stale narażeni.</p>

<p>Równocześnie według Izajasza cud służy też zmąceniu "mądrości myślicieli", to znaczy doprowadzeniu do zbawczego kryzysu roszczeń rozumu chcącego wszystko wyjaśnić i odrzucić to, czego nie potrafi wyjaśnić. Przerywa w ten sposób martwy rytualizm, jak też oschły racjonalizm. Cud właściwie pojęty wcale nie obniża jakości religii, ale ją podnosi.</p>

<p>Zresztą, cuda w Biblii nigdy nie są czynione dla nich samych, a tym mniej służyły wyniesieniu czyniącego je i uwypukleniu jego nadzwyczajnych możliwości, jak to ma miejsce prawie zawsze w przypadku uzdrowicieli i cudotwórców robiących wokół siebie wiele szumu. Cud jest zachętą do wiary i nagrodą za nią. Jest znakiem (tak zwykle woli określać cuda święty Jan), ukierunkowującym na znaczenie. Dlatego Jezus bardzo się zasmucił, gdy spostrzegł po rozmnożeniu chleba, że ludzie nie zrozumieli, czego było ono znakiem (zob. Mk 8,17-21).</p>

<p>W samej Ewangelii cud wydaje się dwuznaczny. Postrzegany jest raz pozytywnie, raz negatywnie. Pozytywnie, kiedy jest przyjmowany z wdzięcznością i radością, wzbudza wiarę w Chrystusa i otwiera na nadzieję przyszłego świata bez chorób i śmierci. Negatywnie zaś, gdy o niego proszą lub wręcz żądają, aby uwierzyć. "jakiego więc dokonasz znaku, abyśmy go widzieli i Tobie uwierzyli?" (J 6,30). "Jeżeli znaków i cudów nie zobaczycie, nie uwierzycie" (J 4,48), mówił Jezus ze smutkiem do słuchaczy.</p>

<p>Dwuznaczność jest obecna, choć w innej postaci, także we współczesnym świecie. Z jednej strony są poszukujący cudów za wszelką cenę, stale tropiący nadzwyczajne wydarzenia, którzy poprzestają na ich odkryciu i doraźnej korzyści. Po przeciwnej stronie mamy tych, którzy w ogóle nie chcą słyszeć o cudach. Irytują ich one, jakby chodziło o gorszy przejaw religijności, nie bacząc na to, że tym samym chce się pouczać Boga o tym, co jest prawdziwą religijnością, a co nią nie jest.</p>

<p>Gotthold Ephraim Lessing, czołowy przedstawiciel osiemnastowiecznego oświecenia, przedstawił argumentację, która choć jest nie do przyjęcia ze względu na niektóre założenia, może nam jednak pomóc zrozumieć stałe zadania cudu w chrześcijaństwie. Powiada on, że chrześcijaństwo nigdy nie będzie potrafiło racjonalnie i definitywnie udowodnić swej prawdziwości, ponieważ przygodne prawdy historyczne nigdy nie staną się dowodem niezbędnych prawd rozumowych. Innymi słowy, nie można rzeczy uniwersalnych opierać na jednym wydarzeniu, na przykład na wydarzeniu, jakim była osoba Jezusa Chrystusa; jak też jedna, konkretna osoba nie może równocześnie reprezentować rzeczy powszechnych i absolutnych.</p>

<p>Przekonującym dowodem o prawdziwości wiary, kontynuuje Lessing, ma być manifestacja mocy Bożej za sprawą cudów i znaków. Tyle, że rzeczy te angażują naocznych świadków, a tracą swą siłę, gdy tylko zostaną opowiedziane przez innych. Stają się wówczas przedmiotem wiary, a nie doświadczenia, i miast coś udowadniać, same muszą być udowadniane. Oto dlaczego, kończy, chrześcijaństwo musi ukazywać wciąż nowe znaki i cuda, czyli "ukazywać Ducha i Jego moc".</p>

<p>Tym, co umknęło Lessingowi, jest fakt, że tak naprawdę Duch Święty nigdy nie przestał dawać Kościołowi tych dowodów i cuda zdarzały się także w jego czasach, podobnie jak i dzisiaj, trzeba tylko umieć je rozpoznać, a do tego potrzeba, jeśli już nie wiary, to przynajmniej gotowości do wierzenia. Sam byłem świadkiem cudownych wydarzeń, ale prawie zawsze unikam mówienia o nich w kazaniach, właśnie z powodu przedstawionego przez Lessinga: cuda przekonują, jeżeli się je samemu widzi, nie zaś kiedy tylko słyszy się o nich.</p>

<p>Szczególnie mocno w pamięci utkwiło mi jedno z tych wydarzeń. Głosiłem kazania za granicą. Pewna kobieta ledwo mnie ujrzawszy podbiegła do mnie, witając bardzo wylewnie. "Proszę mi wybaczyć, mówiła, ale pierwszy raz widzę ojca osobiście, po tym jak tyle razy słyszałam głos ojca z kasety. Czy ojciec pamięta mnie?" Przypomniałem sobie, że była osobą, którą wiele lat temu, podczas mojego poprzedniego pobytu w tym kraju, widziałem, jak poruszała się badając przed sobą teren białą laską niewidomych.</p>

<p>Opowiedziała mi, co się stało. W mieście zorganizowano modlitwę o uzdrowienie chorych. W pewnej chwili kapłan zaczął się modlić za ludzi mających problemy ze wzrokiem. Ta kobieta myślała wówczas nie tyle o sobie, ile błagała o uzdrowienie niewidomego, który nie mógł się pogodzić z nieszczęściem, które go spotkało. Przez pomieszczenie przeszedł podmuch wiatru i kobieta zawołała: "Uważajcie na dekorację! Przewraca się!". Tak zorientowała się, że widzi. Pierwszym obrazem, który wchodząc w jej oczy przywrócił jej wzrok, był obraz Chrystusa namalowany na tej dekoracji.</p>

<p>Pewne niedawne dyskusje wywołane fenomenem ojca Pio, rzuciły światło na to, jakie zamieszanie panuje wokół cudów. Nieprawdą jest, przykładowo, że Kościół uważa za cud każde niewytłumaczalne wydarzenie (jak wiemy, świat i medycyna jest ich pełna!). Za cud uważa on tylko taki niewytłumaczalny fakt, który ze względu na okoliczności, w jakich do niego doszło (i dokładnie sprawdzonych), można uznać za Boży znak. Jest zatem potwierdzeniem danym osobie lub odpowiedzią na jej modlitwy. Jeżeli kobieta od urodzenia pozbawiona źrenic w pewnym momencie zaczyna widzieć, mimo że tej części oka nadal nie ma, takie wydarzenie można uznać za niewytłumaczalne. Ale gdy dochodzi do tego w trakcie spowiedzi u ojca Pio, co zresztą rzeczywiście miało miejsce, wówczas nie można już mówić tylko o niewytłumaczalnym wydarzeniu.</p>

<p>Nasi powątpiewający przyjaciele bezwiednie wnoszą cenny wkład do wiary swą krytyczną postawą wobec cudów, gdyż uwrażliwiają na możliwe fałszerstwa w tej dziedzinie. Także oni muszą jednak wystrzegać się postawy bezkrytycznej. Równie błędne jest wierzenie a priori we wszystko, co jest podawane jako cuda, jak też odrzucanie a priori wszystkiego, bez najmniejszej próby przeanalizowania dowodów. Można być naiwnym, jak też niedowiarkiem, co zresztą nie różni się między sobą tak bardzo.</p>

<p>Dzisiejsza Ewangelia odzwierciedla obie postawy wobec cudu: dziewięciu trędowatych, którzy nie wrócili, postawę utylitarystyczną człowieka domagającego się cudu dla samego cudu, i tyle go potem widzisz, oraz postawę dziesiątego trędowatego, który wrócił, żeby podziękować. Jest to właściwe nastawienie kogoś, kto nie szuka wyłącznie cudów Boga, ale przede wszystkim Boga cudów. On otrzymał nie tylko zdrowie, ale również zbawienie. Jezus pożegnał go bowiem słowami: "Wstań, idź, twoja wiara cię uzdrowiła!".</p>

<p></p>
<p>
<b>[ <a href="#Top">Powrót</a> ]</b>
</p>


<h2><a name="A48">29 niedz. zwykła</a></h2>
<h4>XXIX niedziela zwykła</h4>

<h5>Przypowieść o konieczności modlitwy </h5>

<h5>Czytania: Wl 17,8-13; 2 Tm 3,13-4,2 Łk 18,1-8</h5>

<p>Od jakiegoś czasu prowadzi się nasłuch kosmosu, by uchwycić sygnały z innych planet. Największy radioteleskop na świecie znajduje się w Arecibo w Portoryko. Był wielokrotnie używany do łapania ewentualnych sygnałów od inteligentnych istot z kosmosu. Do tego samego celu używano innego wielkiego radioteleskopu znajdującego się w Rosji. Jednocześnie naukowcy wysłali w przestrzeń komunikaty radiowe w języku umyślnie w tym celu przygotowanym, w nadziei, że zostaną ewentualnie odebrane przez istoty pozaziemskie.</p>

<p>Dotychczasowe wysiłki nie przyniosły żadnych pozytywnych rezultatów, nie otrzymaliśmy znaków życia z innych światów. Zresztą, załóżmy, że nawet gdyby udało się nawiązać kontakt z innymi rozumnymi istotami z kosmosu, rozmowa z nimi byłaby niemożliwa, ponieważ między pytaniem a odpowiedzią upłynęłyby wieki, jeśli nie tysiące lub wręcz miliony lat.</p>

<p>Słowo Boże z dzisiejszej niedzieli uczy nas, o czym się przekonamy, jak odnieść sukces w tym przedsięwzięciu, po ludzku patrząc niewykonalnym. Ewangelia zaczyna się od słów:</p>

<p><I>Jezus opowiedział swoim uczniom przypowieść o tym, że zawsze powinni modlić się i nie ustawać.</I></p>

<p>Przypowieść Jezusa przedstawia wdowę nachodzącą stale sędziego i domagającą się sprawiedliwości, aż ten w końcu, by się od niej uwolnić, spełnia jej prośbę. "Chociaż Boga się nie boję ani z ludźmi się nie liczę, to jednak, ponieważ naprzykrza mi się ta wdowa, wezmę ją w obronę, żeby nie przychodziła bez końca i nie zadręczała mnie". Taki oto wniosek wyciągnął z przypowieści Jezus:</p>

<p><I>Słuchajcie, co ten niesprawiedliwy sędzia mówi. A Bóg, czyż nie weźmie w obronę swoich wybranych, którzy dniem i nocą wołają do Niego, i czy będzie zwlekał w ich sprawie? Powiadam wam, że prędko weźmie ich w obronę.</I></p>

<p>Temat modlitwy dominuje w pierwszym czytaniu, ukazującym nam Mojżesza stojącego na górze z uniesionymi ramionami, aby wyprosić zwycięstwo dla swego ludu walczącego na równinie z Amalekitami.</p>

<p>Człowiek przepatruje wszechświat, żeby uchwycić wieści z innych światów i nie dostrzega przesłania już do niego docierającego, które, żeby odebrać, wystarczy uklęknąć i po prostu tak jak Mojżesz wznieść ręce ku niebu. Modlitwa jest tajemnicą, dzięki której możemy połączyć się z innymi światami! Człowiek modlący się to ten, który pewnego dnia pochwycił niepowtarzalny sygnał z innego świata i nie może przestać szukać go, jeśli straci sygnał.</p>

<p>Złudzenie? Zanim zbędziemy problem lekceważącym machnięciem ręki, zastanówmy się nad jednym. Kim są ci, którzy uczynili z tego kontaktu motyw swego życia? Jakie było ich życie? Czy ich życie było daremną egzystencją typową dla ludzi żyjących złudzeniami, czy raczej żywotem pięknym, aktywnym, twórczym, ubogacającym cały świat?</p>

<p>Aby to odkryć, wystarczy, że wspomnimy imiona wielkich ludzi modlitwy: Mojżesza, Jezusa Chrystusa, Benedykta z Nursji, Franciszka z Asyżu (nazwanego przez sobie współczesnym "człowiekiem modlitwy"), Teresy z Avila. A z czasów nam bliższych, by wyjść ze środowiska stricte kościelnego, wymieńmy filozofa Sorena Aabye Kierkegaarda, sekretarza generalnego Organizacji Narodów Zjednoczonych Daga Hammarskjölda. Świat był pod wrażeniem prostoty sekretarza generalnego Organizacji Narodów Zjednoczonych Kofiego Annana, który w wywiadzie udzielonym po powrocie z Bagdadu, przypisywał modlitwie, swojej i wielu innych ludzi, powodzenie negocjacji z Saddamem Husajnem, dzięki czemu światu została zaoszczędzona druga wojna w Zatoce Perskiej.</p>

<p>Modlitwa jest tym, co może dać duszę naszej stechnicyzowanej cywilizacji i nie dopuścić, żeby miasta przerodziły się w ludzkie pustynie. Znałem francuskiego kapłana, kapelana studentów na Sorbonie. Po protestach z roku 1968 spędził dwa lata na Saharze, mieszkając w namiocie, pośród kamieni i piasków. Tam Pan pozwolił mu zrozumieć jedną rzecz: że prawdziwą pustynią są dzisiaj wielkie miasta, gdzie człowiek, zgubiwszy Boga, żyje w samotności gorszej od samotności jałowych przestrzeni Sahary. Wrócił do Francji i założył w Paryżu Wspólnotę Monastyczną Jerozolimy, zwaną także "miejskimi zakonnikami". Są to mężczyźni i kobiety prowadzący życie modlitwy w stylu dawnych mnichów, ale w miastach, na oczach ludzi, dając tym, co chcą, możliwość przyłączenia się do modlitwy. Wspomniałem na początku o ogromnych radioteleskopach używanych do śledzenia sygnałów z innych planet. Kościoły ożywiane przez tych mnichów, czasem także nocami, pięknymi śpiewami i modlitwami w centrach wielkich miast, odgrywają na innej płaszczyźnie tę samą rolę.</p>

<p>Właśnie przykład sygnałów z kosmosu może pomóc nam uchwycić coś nowego na temat modlitwy. Ona jest rozmową z innym światem, światem leżącym ponad nami. Dialogiem nie tylko z innymi inteligentnymi istotami, ale z całym stworzeniem, z Ojcem, który nas zna, kocha i chce nam pomóc. Jest to rozmowa, w której między pytaniem a odpowiedzią nie muszą minąć stulecia czy tysiąclecia, ponieważ wszystko odbywa się w mgnieniu oka. A wręcz pytanie jest znane, nim padnie. Wedle klasycznej definicji modlitwa jest właśnie "pobożną rozmową z Bogiem".</p>

<p>Najbardziej podoba mi się następująca definicja modlitwy (ułożona przez Anielę z Foligno, o której opowiadałem wam kilka niedziel temu): "Modlitwa to zanurzenie duszy w nieskończoności Boga". Pismo święte mówiąc o modlitwie bardzo często posługuje się terminem "wznoszenie": "Ku Tobie, Panie, wznoszę moją duszę..." (Ps 25,1). Modlitwę można też określić następująco: "Pobożne wzniesienie duszy do Boga". I od takiej właśnie pięknej modlitwy rozpoczęła się dzisiejsza Msza święta:</p>

<p><I>Wołam do Ciebie, bo Ty mnie, Boże, wysłuchasz; <br>
nakłoń ku mnie Twe ucho, usłysz moje słowa.<br>
Strzeż mnie jak źrenicy oka,<br>
ukryj mnie w cieniu Twych skrzydeł.</I></p>

<p>Siła modlitwy pochodzi z niej samej, nie zaś z zewnątrz. "Apetyt rośnie w miarę jedzenia", głosi przysłowie. W modlitwie można się rozsmakować tylko wtedy, gdy będziemy się modlić. Dopiero modląc się rozumiemy, że modlitwa nie jest fantazją lub iluzją. Zaczynamy zdawać sobie sprawę, że naprawdę nawiązuje się kontakt z Bogiem, choć tajemniczy i nieprzekładalny na ludzkie kategorie. Nie jest on podobny do echa, które odsyła ci twe własne słowa. Tu do ciebie docierają słowa nowe, nigdy nie słyszane, których nigdy byś sobie nie wyobraził, często prowadzące do radykalnej zmiany życia.</p>

<p>Jedną z najczęściej podnoszonych wątpliwości przeciwko modlitwie jest to, że Bóg zna bieg wydarzeń i od zawsze go zaplanował. Jak zatem stworzenie może myśleć, iż modlitwą zmieni wieczne decyzje Boga? Święty Tomasz udzielił takiej odpowiedzi na te zastrzeżenia: "My modlimy się nie po to, żeby zmienić Boże postanowienie, ale by uzyskać to, co Bóg od zawsze postanowił dać nam, jako odpowiedź na naszą modlitwę. Bóg, wyjaśnia dalej święty Tomasz, nie tylko decyduje; jakie efekty przyniesie modlitwa, ale również z jakich powodów i pod jakimi warunkami się ona spełni. Są rzeczy, które Bóg chce spełnić jako odpowiedź na naszą prośbę po to, aby ludzie otrzymali dzięki modlitwie to, co wszechmoc Boża przygotowała dla nich od początku świata" (zob. Suma teologiczna, II-IIae, q.83, a. 2).</p>

<p>Słowa te unaoczniają nam wielką godność modlitwy. Dzięki niej stworzenie włączane jest do podejmowania decyzji przez Boga. Wzniesione jest na niesłychany poziom. "Po co - zastanawia się Pascal - Bóg chciał modlitwy?" i sam sobie odpowiada: "Aby udzielić swoim stworzeniom godności przyczynowości" (Myśli 513). Modlitwa oznacza zarządzanie, w sposób głęboki i autentyczny, swoim losem i wolnością. A zatem jest czymś całkiem odmiennym od "wstydu" i "rzeczy godnej niewolników", jak utrzymywał Nietzsche!</p>

<p>Modlenie się jest nie tyle obowiązkiem, ile raczej niesłychanym przywilejem. Trzeba znaleźć się w krytycznej sytuacji, żeby odkryć, co znaczy dla człowieka modlitwa, że po prostu może się modlić. Przypomina się pewna pieśń negro spirituals, w której ktoś woła z radosnym zdumieniem: "Modlę się! A zatem mogę się modlić!" (Heavently Highway). Kto nie uważałby się za szczęściarza, gdyby pewnego dnia mógł o wszystkim osobiście porozmawiać z władcą?</p>

<p>Ale nie powiedzieliśmy wszystkiego w ramach odpowiedzi na podane wcześniej wątpliwości. W dzisiejszej przypowieści Jezus mówi, że Bóg nie będzie zwlekał, lecz prędko odpowie modlącym się do Niego. Dlaczego zatem, od razu rodzi się pytanie, tyle naszych modłów pozostaje niewysłuchanych? Jest to problem poważny i sprawiający wielkie kłopoty wierzącym i trzeba unikać łatwych i prostych odpowiedzi. Jezus zdawał sobie sprawę, że czasem spełnienie prośby zawartej w modlitwie może się opóźniać lub nigdy nasze błagania nie zostaną wysłuchane, przynajmniej według nas. Z tego właśnie powodu opowiedział przypowieść o wdowie, zachęcając do "modlenia się zawsze i nie ustawania".</p>

<p>Jeżeli nie możemy pojąć, czemu Bóg nie spełnia pewnych naszych błagań, to chyba rozumiemy, co by się działo, gdyby... wysłuchał wszystkich. Wyobraźmy sobie młodego człowieka, zaręczonego, zakochanego z wzajemnością w dziewczynie uważanej za najpiękniejszy dar, jaki otrzymał w życiu. W trakcie studiów wielokrotnie zadurzał się w innych dziewczynach i tylko Bóg wie, ile razy modlił się i prosił innych o modlitwę, żeby była to miłość odwzajemniona. Gdy czar prysł, czuł się zdradzony przez Boga i dochodził do wniosku, że modlił się na próżno. Teraz drży na myśl, co by się stało, gdyby Bóg wysłuchał go za pierwszym czy drugim razem.</p>

<p>Bóg zawsze spełnia naszą prośbę, jeśli zgadza się ona z Jego wolą i służy naszemu dobru, choć w tym życiu nigdy nie zrozumiemy, jak pewne bardzo smutne wydarzenie, na przykład śmierć dziecka, może być dla nas dobre i zgodne z Jego wolą.</p>

<p>Ponieważ mówiliśmy o modlitwie, chciałbym przypomnieć wam propozycję złożoną kilka niedziel temu: odmawiajcie w każdej chrześcijańskiej rodzinie "Ojcze nasz" przed obiadem!</p>

<p></p>
<p>
<b>[ <a href="#Top">Powrót</a> ]</b>
</p>


<h2><a name="A49">30 niedz. zwykła</a></h2>
<h4>XXX niedziela zwykła</h4>

<h5>Faryzeusz i celnik</h5>

<h5>Czytania: Syr 35,12-14.16-18 2 Tm 4,G-9.1G-18 Łk 18,9-14</h5>

<p>Ewangelia z dzisiejszej niedzieli przedstawia przypowieść o faryzeuszu i celniku. Pierwsze zdanie spełnia funkcję, jaką w dramacie ma przedstawienie postaci:</p>

<p><I>Dwóch ludzi przyszło do świątyni, żeby się modlić, jeden faryzeusz a drugi celnik.</I></p>

<p>Równie lapidarne zdanie przedstawia na końcu rezultat całego zdarzenia:</p>

<p><I>Ten odszedł do domu usprawiedliwiony, nie tamten.</I></p>

<p>W chwili wejścia do świątyni obaj, choć należeli do różnych klas religijnych i społecznych, byli do siebie zasadniczo podobni. Natomiast gdy z niej wychodzili, byli osobami całkiem odmiennymi. Jeden był usprawiedliwiony, czyli ponownie stał się sprawiedliwy, uzyskał przebaczenie, żył w pokoju z Bogiem, stał się nowym stworzeniem. Drugi zaś pozostał tym, kim był na początku, a nawet może pogorszył swoją sytuację wobec Boga. Jeden osiągnął zbawienie, drugi natomiast nie.</p>

<p>Cóż takiego zrobili podczas krótkiego pobytu w świątyni, że tłumaczyłoby to tak diametralnie odmienne rezultaty? Jezus wyjaśnia nam to, ukazując obu bohaterów w akcji. Postąpił jak realizator telewizyjny, który po ukazaniu całej panoramy, robi zbliżenia na poszczególne postacie. Obiektyw skierowany został najpierw na faryzeusza.</p>

<p><I>Faryzeusz stanął i tak w duszy się modlił: "Boże, dziękuję Ci, że nie jestem jak inni ludzie, zdziercy, oszuści, cudzołożnicy, albo jak i ten celnik. Zachowuję post dwa raty w tygodniu, daję dziesięcinę ze wszystkiego, co nabywam".</I></p>

<p>Przeanalizujmy tę wypowiedź. Faryzeusz zaczął od stwierdzenia: "Boże, dziękuję Ci...". Początek zatem jest dobry. Zaczyna modlić się od podziękowania Bogu, co jest jak najbardziej zalecane. Ale uwaga: z jakiego powodu dziękuje Bogu? Ze względu na Boga? Nie, lecz za siebie: "Nie jestem jak inni ludzie, zdziercy, oszuści, cudzołożnicy, albo jak i ten celnik". W ostateczności, jego modlitwę można by jeszcze uznać za dopuszczalną i godną pochwały, gdyby przypisał to łasce Bożej. Tymczasem tak nie zrobił. To, że "nie jest jak inni", przypisuje swoim czynom: poszczeniu i płaceniu dziesięciny.</p>

<p>Zwykle myśli się, że faryzeusz to człowiek w porządku, "co do sprawiedliwości legalnej - bez zarzutu" (Flp 3,6), a jego jedynym błędem jest brak pokory. Nie jest to jednak do końca prawdziwe. Jezus - o czym informuje nas wstęp - powiedział tę przypowieść "do niektórych, co ufali sobie, że są sprawiedliwi". Nie byli sprawiedliwi, lecz za takich się uważali.</p>

<p>Co w rzeczywistości zrobił faryzeusz? On, jeśli można tak powiedzieć, skroił sobie moralność na wymiar, jak ubranie. Arbitralnie ustalił zasady określające, kto jest sprawiedliwy, a kto taki nie jest, kto jest dobry, kto zaś zły. Według niego są one następujące: niebycie złodziejem, oszustem, niepopełnianie cudzołóstwa, poszczenie dwa razy w tygodniu i płacenie podatków. Liczy się tylko to, co robi on, nie zaś to, co czynią inni. Stał się despotyczny. W ten sposób zawsze ma się rację.</p>

<p>Faryzeusz nie dostrzegł, na przykład, że pominął bardzo ważny punkt Prawa: miłość bliźniego. Zabrakło dla niej miejsca w jego ideale doskonałości, skoro zalicza wszystkich innych bez różnicy do kategorii złodziei, niegodziwców i rozpustników, z wielką pogardą traktuje stojącego obok celnika. A przecież jak wszyscy uczeni w Piśmie dobrze wiedział, że miłowanie bliźniego jak siebie samego było jednym z najważniejszych przykazań (zob. Łk 10,25nn.).</p>

<p>Lecz postawa faryzeusza jest błędna także z jeszcze poważniejszego powodu. On zamienił się rolami z Bogiem. Uczynił z Boga swego dłużnika, a z siebie wierzyciela. Spełnił dobre uczynki i teraz przychodzi do Boga, żeby otrzymać nagrodę. Co wielkiego i nadzwyczajnego robi Bóg w tym przypadku? Nic, jest sprowadzony do roli sprzedawcy podającego towar temu, kto za niego zapłacił.</p>

<p>Przesuńmy teraz obiektyw kamery na celnika:</p>

<p><I>Natomiast celnik stał z daleka i nie śmiał nawet oczu wznieść ku niebu, lecz bił się w piersi i mówił: "Boże, miej litość dla mnie, grzesznika!</I></p>

<p>Ten człowiek stoi sam przed Bogiem, nie porównuje się z innymi jak faryzeusz, tylko z samym sobą i z Bogiem. Nie śmie podejść do ołtarza, uważając się za niegodnego łaski zbliżenia się do Boga, ani nawet wzniesienia oczu do nieba. Bije się w piersi. Z serca wyrywa się mu modlitwa krótsza od modlitwy faryzeusza, w której jednak zawarł cale swe skruszone i ukorzone serce: "Boże, miej litość dla mnie, grzesznika!".</p>

<p>Jezus ukazał nam dwa radykalnie odmienne sposoby pojmowania zbawienia: albo jako coś, co człowiek próbuje dokonać o własnych siłach, albo jako dar łaski i Bożego miłosierdzia. Najsłynniejszym nawróceniem od pierwszej postawy do drugiej jest przemiana apostoła Pawła. "W stosunku do Prawa - faryzeusz", jak sam mówi o sobie. Jednak od dnia spotkania Chrystusa, uznał za "stratę i śmieci" swoją sprawiedliwość pochodzącą z przestrzegania Prawa, w porównaniu ze świętością, jaką daje wiara w Jezusa (zob. Flp 3,5-9).</p>

<p>Te dwa sposoby podchodzenia do zbawienia nadal są obecne i wpływają na współczesną panoramę religijną. Wiele z tak zwanych "nowych form pobożności", dziś bardzo popularnych, rozumie zbawienie jako osobiste osiągnięcie, uzyskane dzięki technikom medytacyjnym, żywieniowym lub znajomości pewnych filozofii. Wiara chrześcijańska pojmuje jednak zbawienie jako darmowy dar Boga w Chrystusie, który wymaga, owszem, osobistego wysiłku i zachowywania przykazań, ale bardziej jako odpowiedź na łaskę niż jako jego przyczyna sprawcza.</p>

<p>Samo przedstawienie, jak to zrobiliśmy powyżej, przypowieści o faryzeuszu i celniku na niewiele by się zdało, gdybyśmy teraz nie spróbowali zastosować jej do naszego życia. Uproszczeniem byloby identyfikowanie celnika z chrześcijanami, a faryzeusza z wszystkimi innymi. Różnica jest bardziej subtelna. Także pośród chrześcijan nie brak ludzi należących czy to do kategorii faryzeuszy, czy też do kategorii celników.</p>

<p>Na przykład, chrześcijanin postępuje jak faryzeusz, kiedy sam wyznacza, co jest dobrem i złem, byle tylko pokrywało się z jego postępowaniem. Mąż bądź ojciec rodziny powie: "Idealnym mężem, wspaniałym ojcem rodziny jest ten, który postępuje tak i tak...", i zaczyna w domyśle opisywać siebie. Także ja przemawiając do was mogę powiedzieć albo pomyśleć sobie: "Idealny ksiądz to ten, który postępuje następująco, który w ten sposób głosi kazania, który tak wykorzystuje czas...", czyli tak jak ja. Pismo święte nazywa taką postawę samousprawiedliwianiem się (zapamiętajmy to słowo, żeby zapomnieć, co się za nim kryje!). Ale ten, który sam się usprawiedliwia, nigdy nie doświadczy łaski "powrotu do domu jako człowiek usprawiedliwiony" przez Boga, jak ów celnik.</p>

<p>Nieliczni trzymają wyłącznie albo stronę faryzeusza, albo celnika. Wszyscy mamy w sobie po trosze coś z jednego i drugiego, i niekiedy postępujemy jak faryzeusz, kiedy indziej zaś jak celnik. Rzeczą najgorszą byłoby postępowanie jak celnik w życiu i jak faryzeusz w świątyni.</p>

<p>Wyjaśnię, o co mi chodzi. Celnicy byli uważani i rzeczywiście byli grzesznikami, ludźmi bez skrupułów, przedkładającymi pieniądze oraz robienie interesów ponad wszystko. Natomiast faryzeusze odwrotnie, prowadzili życie surowe, zachowywali Prawo i (choć z ograniczeniami wyliczonymi powyżej) żyli pobożnie. Jesteśmy zatem podobni do celnika w życiu i do faryzeusza w świątyni, jeżeli jak celnik jesteśmy grzesznikami i jak faryzeusz uważamy się za sprawiedliwych.</p>

<p>Są ludzie popełniający w życiu wszystko, co najgorsze, ale gdy stają przed Bogiem, nie znajdują absolutnie nic, za co mogliby czuć się winni i prosić o przebaczenie. Ile spowiedzi nadal rozpoczyna się w ten sposób: "Nie ukradłem, nie zabiłem, nikogo nie skrzywdziłem". Kto tak mówi, uszył sobie, jak faryzeusz, wygodną dla siebie moralność, dzięki której czuje się w porządku z samym sobą i Bogiem. Sam siebie rozgrzeszył, zamykając sobie przez to drogę do Bożego rozgrzeszenia.</p>

<p>Skoro nic nie możemy poradzić na bycie po trosze jednym i drugim, to przynajmniej bądźmy faryzeuszami w życiu i celnikami w świątyni! Jak faryzeusz starajmy się w codziennym życiu nie być złodziejami, oszustami i cudzołożnikami, przestrzegać najlepiej jak umiemy przykazania Boże. Natomiast jak celnik uznajmy, gdy staniemy przed obliczem Boga, że to niewiele, co zrobiliśmy, jest w całości darem Boga i błagajmy dla nas i dla wszystkich o miłosierdzie.</p>

<p>Celnik podpowiada nam prosty, ale skuteczny sposób, by tego dokonać. Wystarczy powiedzieć: "Boże, miej litość dla mnie, grzesznika!". Modlitwa ta mimo swej lapidarności zawiera wszystko, czego potrzeba. Naprzeciw siebie stoją Bóg i człowiek, każdy z tym, co jest mu właściwe: człowiek z grzechami, Bóg z miłosierdziem. Niech to będzie modlitwa pełna pokory i ufności, które najlepiej przemawiają do Bożego serca. "Po tych kilku słowach - oznajmia Bóg - człowiek może powiedzieć mi wszystko, co chce. Jestem rozbrojony".</p>

<p>Czemu zatem również my nie mielibyśmy czasem jej powtórzyć?</p>

<p></p>
<p>
<b>[ <a href="#Top">Powrót</a> ]</b>
</p>


<h2><a name="A50">Ur. Wszystkich Świętych</a></h2>
<h4>Uroczystość Wszystkich Świętych</h4>

<h5>Biada temu, kto by zgorszył jednego z tych małych!</h5>

<h5>Czytania: Ap 7,2-4.9-14 1 J 3,1-3; Mt 5,1-12a</h5>

<p>Dzisiaj przypada uroczystość Wszystkich Świętych. Pośród świętych, których czcimy, są z pewnością członkowie naszych rodzin. Dzisiejsze święto bowiem nie jest świętem tylko ludzi kanonizowanych przez Kościół, ale wszystkich zbawionych, którzy z Maryją na czele zgromadzeni są wokół Bożego tronu.</p>

<p>Już dwukrotnie komentowałem dzisiejszą Ewangelię przedstawiającą Błogosławieństwa. To stwarza okazję do poruszenia tematu, którym dotąd nie miałem okazji się zająć. Porozmawiajmy zatem o dzieciach. Jest wiele powodów, żeby to zrobić właśnie dzisiaj. Pierwszym jest to, że Ewangelia mówi o dzieciach to samo, co o ubogich w pierwszym Błogosławieństwie, a mianowicie, że do nich należy królestwo niebieskie. Drugim powodem jest to, iż w Ewangelii świętego Łukasza po przypowieści o faryzeuszu i celniku, której wysłuchaliśmy w ubiegłą niedzielę, następuje znany fragment mówiący o dzieciach.</p>

<p>Posłuchajmy zatem, co mówi Ewangelia na temat dzieci:</p>

<p><I>Przynosili Mu również niemowlęta, żeby na nie ręce włożył, lecz uczniowie, widząc to, szorstko zabraniali im. Jezus zaś przywołał je do siebie i rzekł: "Pozwólcie dzieciom przychodzić do Mnie i nie przeszkadzajcie im: do takich bowiem należy królestwo Boże. Zaprawdę, powiadam wam: Kto nie przyjmie królestwa Bożego jak dziecko, ten nie wejdzie do niego" (Łk 18,15-17).</I></p>

<p>Zdaje się, że uczestniczymy w wydarzeniu, tak opis jest naturalny. Ówczesne mamy robiły to samo, co czynią współczesne mamy w czasie przejazdu papieża przez plac świętego Piotra: podsuwały dzieci, żeby Jezus pogłaskał je po głowach i pobłogosławił. Jezus umie postępować z dziećmi. Nie głosi im długich kazań i nauk, ale ledwo je pobłogosławi i "włoży na nie ręce" (zob. Mt 19,15), pozwala im wrócić do zabawy.</p>

<p>Czemu koniecznie musimy mówić o dzieciach? Ponieważ świat, w którym żyjemy, ma ogromną potrzebę ponownego wysłuchania słów Ewangelii na ten temat. Ze wszystkich krańców ziemi wznosi się krzyk grozy z powodu różnego rodzaju nadużyć popełnianych na dzieciach, z racji zniszczonego dzieciństwa. Jezus wypowiedział na ten temat jedne ze swoich najsurowszych słów:</p>

<p><I>Kto by się stał powodem grzechu dla jednego z tych małych, którzy wierzą we Mnie, temu byłoby lepiej kamień młyński zawiesić u szyi i utopić go w głębi morza. Biada światu z powodu zgorszeń! </I></p>

<p>Sposoby współczesnego gorszenia najmniejszych są wszystkim znane: pedofilia, praca nieletnich, przemoc względem dzieci w domach, dzieci porzucane na ulicy lub sprzedawane. Najmniej hałasu wywołuje cierpienie dzieci przebywających w więzieniach, ponieważ ich matki muszą odsiedzieć wyrok. Dziecko zbliżające się do stalowych drzwi i pytające prostodusznie matkę: "Otworzysz mi drzwi?", jest okrutnym widokiem. Istnieje projekt prawa, postulujący zniesienie kary więzienia dla kobiet w ciąży lub mających dzieci w wieku do czterech lat. Miejmy nadzieję, że nie pozostanie on tylko na papierze.</p>

<p>Ze wszystkich przypadków łamania praw dziecka, najsmutniejsze są te zachodzące w ich domach rodzinnych. Oblicza się, że dziewięćdziesiąt procent przypadków seksualnego wykorzystywania dzieci popełnianych jest w domach. Zła wyrządzanego w ten sposób dziecku nie można sobie nawet wyobrazić. Dziecko jest terroryzowane właśnie przez tego, kto powinien chronić je przed wszelkimi niebezpieczeństwami! Nie ma do kogo zwrócić się o pomoc. Cierpienia jeńców obozów koncentracyjnych w porównaniu z tym były mniejsze.</p>

<p>Są skrajne przypadki, wobec których jedynym rozwiązaniem jest zastosowanie sankcji prawnych, gdyż często mamy do czynienia ze zboczeńcami, do których nie trafiają argumenty moralne lub czysto ludzkie. Ale byłoby niewybaczalną obłudą z naszej strony, gdybyśmy poprzestali na wyliczeniu tylko tych przypadków i udawali, że nie dostrzegamy spraw dziejących się w naszym społeczeństwie, a uważanych za normalne i oczywiste, które pośrednio podsycają niektóre z tych smutnych fenomenów.</p>

<p>Czasem telewizja transmituje pokazy mody dziecięcej, prezentujące stroje celowo prowokacyjne. Ubranka przejrzyste jak u dorosłych. Widząc to pomyślałem sobie: "Ależ to jest zachęta do pedofilii! Uczy się dzieci, by widziały w swych ciałach przedmiot pożądania dorosłych". Kilka tygodni później dowiedziałem się, że także inni mieli podobne odczucia. Raport na temat nadużyć, których ofiarami padają dzieci, otwarcie oskarżał pewne aspekty naszej kultury, między innymi modę i reklamy, że sprzyjają tym nadużyciom, które z drugiej strony są opłakiwane krokodylimi łzami. Pewne kampanie reklamowe przenoszą na dzieci erotyzm dorosłych.</p>

<p>Jeszcze subtelniejszym i powszechnym sposobem złego wychowywania dzieci jest sam styl życia dorosłych, charakteryzujący się pośpiechem i niezdolnością inwestowania czasu i sił w pielęgnowanie relacji międzyludzkich. Tym samym zamiast uczucia, towarzystwa, rozmowy, daje się dzieciom rzeczy: zabawki, komputery, żeby były grzeczne albo dlatego, iż czujemy się winni wobec nich. A ponieważ również one są podatne na konsumum, same zaczynają przedkładać rzeczy ponad wszystko inne. W efekcie mamy dzieci bardzo dobrze wykształcone, często lepiej obeznane z techniką niż ich rodzice, ale pozbawione wartości niesionych przez dzieciństwo. Bez fantazji i kreatywności nawet w zabawach, bez zdumienia i co najgorsze - bez niewinności.</p>

<p>Łatwiej jest zmienić dzieci w dorosłych takich jak my, niż przemienić nas w dzieci takie jak one, czego wymaga Ewangelia. Sądzę, że w gruncie rzeczy wielu bardzo słabo zna duszę dzieci. Myślimy, że nie są zdolne interesować się wielkimi problemami i pytaniami niesionymi przez życie, dlatego też albo ucisza się je, gdy zadają pytania, albo udziela się im odpowiedzi nieprawdziwych i połowicznych, w które sami dorośli nie wierzą. ,Jeżeli którego z was, ojców, syn poprosi o chleb, czy poda mu skorpiona?" (zob. Łk 11,11-12). Wielu rodziców, nawet nie zdając sobie z tego sprawy, tak właśnie postępuje na płaszczyźnie duchowej.</p>

<p>Sam wielokrotnie musiałem zmieniać zdanie na ten temat. Słyszałem rodziców udzielających dzieciom w mojej obecności odpowiedzi, na pierwszy rzut oka zbyt trudnych, jak na wiek dziecka. Zdawało mi się, że nazbyt wiele od niego wymagają. A jednak byłem zmuszony uznać, że ci ojcowie i te matki dobrze wiedzieli, co robią. Byli prawdziwymi wychowawcami i poważnie traktowali pytania dzieci. Dusza dziecka jest kliszą fotograficzną, utrwalającą wszystko, i w swoim czasie, gdy zostanie ona "wywołana" za sprawą rozwoju, ukaże to, co utrwaliło się na niej: rzeczy dobre i złe. Co do tego w pełni możemy przyznać rację Freudowi.</p>

<p>Dzieci mają naturalną predyspozycję do metafizyki. Stawiają pytania proste, ale zarazem będące najistotniejszymi: "Kim jestem? Dzięki komu przyszedłem na świat? Dlaczego to? Dlaczego tamto?". Tego typu predyspozycje mamy po trosze wszyscy, lecz tracimy je z czasem, gdy "dlaczego?" zastępujemy pytaniem "jak?": jak zarobić więcej, jak działa to czy tamto? Tym, co liczy się dla człowieka ery techniki, jest wiedzieć jak, 'know how', nie zaś dlaczego.</p>

<p>W tym miejscu musimy wspomnieć o wychowaniu do wiary. Dzieci, zwłaszcza te, które zaznały cierpienia, zdolne są do zdumiewającego przeczucia odnośnie do Boga i Jezusa, słów wypowiadanych z zaskakującą naturalnością. Brak podstępu czyni je bardziej przejrzystymi dla Boga, jak rzeka w pobliżu źródła. Kilka lat temu ukazał się na łamach tygodnika "Epoca"; w rubryce listów do redakcji, list chłopca, który wyciąłem i wraz z odpowiedzią schowałem do archiwum. List był następującej treści:</p>

<p>"Mam na imię Janek, chodzę do piątej klasy szkoły podstawowej. W domu wszyscy czytają twoje odpowiedzi, dlatego postanowiłem napisać do ciebie. Mama spytała mnie: &#171;Janku, kim chcesz być, jak dorośniesz?&#187;. Od razu odpowiedziałem jej: &#171;Jak będę duży, zostanę świętym&#187;. Mama rozpłakała się. Dlaczego, proszę pana? Czy bardzo trudno zostać świętym? Ja zawsze najlepiej uczę się w szkole, jestem silny, nie grymaszę, jem wszystko, znam nawet trochę francuski... Myślę, że jako misjonarz mógłbym zrobić wiele dobra...".</p>

<p>Redaktor odpowiedział mu wzruszony, że był to najpiękniejszy list, jaki kiedykolwiek otrzymał. Poradził mu, że jeśli chce zostać świętym, musi tylko pozostać tak niewinny, jak jest niewinny teraz.</p>

<p>Może potrzebujemy poetów, aby ponownie odkryć czar dzieciństwa i nie zmarnować niezasłużonego skarbu, jakim dla ludzkości są dzieci. Dla mnie tym poetą jest Charles Peguy. Jak zwykle oddaje on głos bezpośrednio Bogu:</p>

<p><I>Nie znam nic równie pięknego na całym świecie, mówi Bóg,<br>
jak dziecko zasypiające podczas modlitwy.<br>
A przecież widziałem wiele przepięknych rzeczy na świecie.<br>
I znam się na tym...<br>
Święci nawet dzięki swym najsurowszym pokutom <br>
nigdy nie osiągnę śnieżnej bieli dziatek.<br>
Karta wybielona, nie jest tym samym, co karta biała. <br>
Płótno wybielone, nigdy nie będzie białym płótnem...<br>
Teraz powiem wam, dodaje Bóg, czemu dzieci tak bardzo mi się podobają.<br>
Ponieważ w kącikach ust nie mają grymasu goryczy...</I></p>

<p>Pewna pieśń 'negro spiritual', która zdaje się być skomponowana specjalnie na uroczystość Wszystkich Świętych, nosi tytuł: What are they doing in heaven? ("Co święci robią w niebie"). Sądzę, że mogę odpowiedzieć, przynajmniej w imieniu świętych dzieci: po prostu bawią się! "Pod ołtarzem"; można by rzec za Apokalipsą (6,9), może w chowanego. Bóg pozwala im bawić się, ile tylko chcą, zwłaszcza tym, którym w życiu okrutnie to uniemożliwiono.</p>

<p>Wspomniałem na początku, że dzisiejsza uroczystość jest świętem wszystkich mieszkańców nieba, nie tylko świętych oficjalnie za takich uznanych. A zatem jest to także święto tych wszystkich dzieci, których cierpień byliśmy przerażonymi świadkami w ostatnim czasie. Wszystkiego najlepszego, drogie dzieci w niebie, dziatki białe i kolorowe, wreszcie naprawdę szczęśliwe i równe! Pamiętajcie o waszych małych przyjaciołach na ziemi, którzy teraz przechodzą przez to samo, co wy.</p>

<p></p>
<p>
<b>[ <a href="#Top">Powrót</a> ]</b>
</p>


<h2><a name="A51">32 niedz. zwykła</a></h2>
<h4>XXXII niedziela zwykła</h4>

<h5>Bóg nie jest Bogiem umarłych</h5>

<h5>Czytania: 2 Mch 7,1-2.9-14 2 Tes 2,1G-3,5 Łk 20,27-38</h5>

<p>Kiedyś przyszło do Jezusa kilku saduceuszów z zamiarem ośmieszenia nauki o powstaniu z martwych. (W odróżnieniu od innych ówczesnych grup religijnych, saduceusze nie wierzyli w anioły i zmartwychwstanie). W tym celu opowiedzieli Mu historię, nie wiemy czy prawdziwą, czy też wymyśloną. Pewna kobieta wyszła za mąż, ale małżonek umarł nie pozostawiwszy potomka. Z szacunku dla Mojżeszowego prawa lewiratu pojął ją za żonę brat zmarłego, który również odszedł nie pozostawiwszy dzieci, podobnie jak pozostałych pięciu braci. W końcu umarła kobieta. I oto pytanie-pułapka: przy zmartwychwstaniu więc którego z siedmiu braci ta kobieta będzie żoną?</p>

<p>Odpowiadając, Jezus przede wszystkim potwierdził fakt zmartwychwstania, korygując zarazem jego materialistyczną i karykaturalną wizję saduceuszów:</p>

<p><I>Dzieci tego świata żenią się i za mąż wychodzą. Lecz ci, którzy uznani zostaną za godnych udziału w świecie przyszłym i w powstaniu z martwych, ani się żenić nie będą, ani za mąż wychodzić. Już bowiem umrzeć nie mogą, gdyż są równi aniołom i są dziećmi Bożymi, będąc uczestnikami zmartwychwstania.</I></p>

<p>Jezus ukazuje nam tu chrześcijańską wizję życia pozagrobowego, odmienną od wyobrażeń innych religii. Szczęśliwość wieczna to nie tylko wzmocnienie i przedłużenie radości ziemskich, z przyjemnościami cielesnymi i stale zastawionymi stołami na czele. Inne życie jest rzeczywiście odmienne, jest życiem innym jakościowo. Jest, owszem, spełnieniem wszystkich oczekiwań, które człowiek ma tu na ziemi (i czymś o wiele większym), ale na innej płaszczyźnie. Jest zanurzeniem się w bezbrzeżnym i bezdennym oceanie Bożej miłości i szczęścia.</p>

<p>Nie oznacza to, że ziemskie więzy (między małżonkami, rodzicami i dziećmi, między przyjaciółmi) zostaną zapomniane i znikną. Nadal będą istniały, i to z intensywnością i czystością nieznanymi na ziemi, a wysublimowanymi w sferze duchowej. Relacja między małżonkami i każde inne ziemskie doświadczenie wspólnoty i miłości były stopniami, po których dochodziło się do tego szczytu. Tam, gdzie ma się do czynienia z rzeczywistością, nie ma już miejsca na symbol. Statek wypływający w morze po wodowaniu nie potrzebuje zabierać urządzeń służących do jego budowy.</p>

<p>Święty Paweł ilustruje to przykładem siewu:</p>

<p><I>To, co siejesz, nie ożyje, jeżeli wprzód nie obumrze. To, co zasiewasz, nie jest od razu ciałem, którym ma się stać potem, lecz zwykłym ziarnem, na przykład pszenicznym lub jakimś innym... Podobnie rzecz się ma ze zmartwychwstaniem. Zasiewa się zniszczalne powstaje zaś niezniszczalne; sieje się niechwalebne - powstaje chwalebne; sieje się słabe - powstaje mocne; zasiewa się ciało zmysłowe - powstaje ciało duchowe. Jeżeli jest ciało ziemskie, powstanie też ciało niebieskie (1 Kor 15,36-37.42-44).</I></p>

<p>Cała Ewangelia odpowiada na pytania i głębokie potrzeby człowieka, ale przede wszystkim na pytanie dotyczące zmartwychwstania i życia wiecznego. Myślę, że każdy, nawet ateista, w obliczu straty drogiej osoby stawia sobie pytanie: "Czy naprawdę wszystko się skończyło, czy jednak jest coś po śmierci?".</p>

<p>Otrzymałem kiedyś list od widza. Pisał w nim: "Drogi ojcze, oglądam sobotnie programy ojca. Chciałbym prosić, żeby ojciec napisał mi o życiu pozagrobowym. Wyjaśnię, o co mi chodzi. Dwa lata temu zmarła na raka moja córka, mając zaledwie dwadzieścia trzy lata. Mam jeszcze syna i żonę i tylko to trzyma mnie przy życiu. Szczęściem w nieszczęściu jest to, że moja żona zachowała mocną wiarę i nadzieję, iż pewnego dnia odnajdzie naszą córkę w niebie. Ja, przed tym nieszczęściem, miałem więcej wiary. Proszę mi napisać i dodać nadziei, że moja córka przebywa w szczęśliwym miejscu, blisko Pana i że również ja pewnego dnia ją ujrzę".</p>

<p>Odpisałem temu mężczyźnie, że jego wiara wcale się nie zmniejszyła, została tylko wystawiona na próbę. Gram wiary w chwili próby równa się u Boga tonie wiary, gdy wszystko idzie dobrze. Zapewniłem go, iż to nie ja, lecz Jezus w Ewangelii daje mu pewność, że jego córka żyje w miejscu szczęśliwym i że kiedyś ją ujrzy. Jezus bowiem nie tylko mówił o zmartwychwstaniu, ale sam powstał z martwych.</p>

<p>W zakończeniu dzisiejszej Ewangelii Jezus tłumaczy, dlaczego życie po śmierci jest faktem:</p>

<p><I>A że umarli zmartwychwstają, to i Mojżesz zaznaczył tam, gdzie jest mowa "O krzaku", gdy Pana nazywa Bogiem Abrahama, Bogiem Izaaka i Bogiem Jakuba. Bóg nie jest Bogiem umarłych, lecz żywych; wszyscy bowiem dla Niego żyją.</I></p>

<p>Skoro Bóg nazywa siebie "Bogiem Abrahama, Bogiem Izaaka i Bogiem Jakuba" i jest Bogiem żywych, a nie umarłych, oznacza to, że Abraham, Izaak i Jakub gdzieś żyją, choć w chwili, gdy Bóg rozmawiał z Mojżeszem byli martwi od wieków. Jeżeli istnieje Bóg, to jest również życie pozagrobowe. Jedno nie może istnieć bez drugiego. Niedorzecznością byłoby nazywanie Boga "Bogiem żywych", gdyby w ostatecznym rozrachunku miał zarządzać ogromnym cmentarzyskiem. Nie rozumiem ludzi (ponoć są tacy) twierdzących, że wierzą w Boga, ale nie w życie pozagrobowe.</p>

<p>Nie myślmy jednak, że życie po śmierci rozpocznie się dopiero wraz ze zmartwychwstaniem na końcu czasów. Wówczas Bóg przywróci życie także naszym śmiertelnym ciałom. Ale zgodnie z wiarą katolicką nasz element duchowy, nasze głębokie "ja", które zwiemy duszą, już w chwili śmierci łączy się z Chrystusem w życiu pełnym chwały i szczęścia. Jak to odbywa się w sposób konkretny, pozostaje dla nas tajemnicą, dopóki żyjemy na tym świecie, ale słowo Boże zapewnia nas, że tak jest. "Dziś ze Mną będziesz w raju" (Łk 23,43), oświadczył Jezus dobremu łotrowi. "Dziś", a zatem nie na końcu świata! Ta właśnie wiara pozwala nam nawiązywać pewnego rodzaju dialog i więź z naszymi drogimi zmarłymi, przede wszystkim za sprawą modlitwy.</p>

<p>Nad wiarą w życie po śmierci przeszedł, niestety, pewnego rodzaju huragan, który obalił ją na ziemię, jak drzewa po burzy. Ludzie prawie boją się o niej mówić. Życie wieczne, jak ktoś powiedział, jest niczym innym jak tylko projekcją niezaspokojonych potrzeb człowieka, wymyśloną czarą, w której człowiek gromadzi łzy wylane na tym padole.</p>

<p>Gdy odrzuci się to, co drugorzędne, i chce się przejść do sedna argumentów trzech autorów rozpowszechniających te idee Feuerbacha, Marksa i Freuda, tak zwanych mistrzów wątpliwości - dochodzi się do wniosku, że tym, co pozostaje, jest nie dowód przeciwko istnieniu Boga i życia pozagrobowego, lecz właśnie wątpliwości. Zresztą, wątpliwości te bardziej dotykają człowieka niż Boga. Freud mówi: "Byłoby naprawdę wspaniale, gdyby istniał Bóg, stwórca wszechświata i pełna dobroci Opatrzność, uniwersalny ład moralny i życie pozaziemskie. Jest co najmniej dziwne, że dokładnie tego każdy z nas pragnie".</p>

<p>Co za odkrywcze stwierdzenie! Coś staje się podejrzane przez sam fakt, że człowiek o tym myśli i tego pragnie. To tak jakby rzucić podejrzenie na miłość i małżeństwo tylko dlatego, iż odpowiadają one powszechnemu pragnieniu i głębokiej potrzebie ludzkiego serca. To, że życie pozagrobowe odpowiada pragnieniom wszystkich ludzi, jest raczej dowodem, że ono rzeczywiście istnieje, niż jego zaprzeczeniem.</p>

<p>Nadszedł już może czas, żeby wyjąć światło spod korca i głosić z mocą prawdę o życiu wiecznym. Na statku Kolumba zdążającym do nowego świata, gdy stracono nadzieję na dotarcie dokądkolwiek i panowała atmosfera rezygnacji, a załoga była na skraju buntu, pewnego ranka dał się słyszeć z bocianiego gniazda okrzyk, który zmienił wszystko: "Ziemia, ziemia!".</p>

<p>Jeśli nie chcemy pogrążyć się w śmiertelnej beznadziejności, także my musimy wsłuchać się w okrzyk. Już nie: "Ziemia, ziemia!", lecz: "Niebo, niebo!". To zawołanie swego czasu rozbrzmiewało na ulicach Rzymu za sprawą świętego Filipa Nereusza, z radością ciskającego swoim kapeluszem w powietrze. Nie potrafię sobie wyobrazić, jak można wieść spokojne życie, nie wierząc, choćby pośrednio, w przyszłe życie. Jest to może skrzywienie zawodowe, ale nie potrafię. W tym przypadku stale powinna towarzyszyć nam rozpacz, gdy patrzymy na cierpienie i niesprawiedliwość królujące na tym świecie.</p>

<p>Radosna wieść o życiu pozagrobowym i życiu wiecznym nie mają nic wspólnego z katastroficznymi wizjami, które mnożyły się, gdy zbliżał się rok 2000. Krążyły głosy o straszliwych katastrofach, o ciemnościach mających ogarnąć całą ziemię. Jedynie poświęconym świecom miało się udać rozświetlić te mroki. Wszystko okraszone jak zawsze odwołaniem do trzeciej tajemnicy fatimskiej. W najmniejszym nawet stopniu nie ulegajcie tym strachom, są bowiem produktami chorej wyobraźni. Zapewnia o tym sam Chrystus, nie tylko ja:</p>

<p><I>Strzeżcie się, żeby was nie zwiedziono. Wielu bowiem przyjdzie pod moim imieniem i będą mówić: "Ja jestem" oraz: "Nadszedł czas". Nie chodźcie za nimi.</I></p>

<p>Niestety, katastrofy i nieszczęścia zawsze się zdarzały i nadal ich nie brakuje, ale nikt nie jest upoważniony do traktowania ich instrumentalnie, czyniąc z nich znaki domniemanego gniewu Bożego. Gdyby klęski żywiołowe były znakiem kary Bożej, to trzeba by powiedzieć, że biedni mieszkańcy Bangladeszu są większymi grzesznikami niż mieszkańcy Nowego Jorku, Londynu, Paryża czy Rzymu.</p>

<p>Jeśli już, to te smutne wydarzenia mają skłonić nas do refleksji na temat kruchości ludzkiego życia i niestawiania wszystkiego na szali naszych krótkich ziemskich dni. Jezus zawczasu zdementował przepowiednie fałszywych proroków stwierdzając, że "o dniu owym i godzinie nikt nie wie, nawet aniołowie niebiescy" (Mt 24,36). Mówmy zatem raczej o życiu wiecznym niż o końcu świata.</p>

<p>Jedna z najsławniejszych pieśni 'negro spiritual', zatytułowana "Kołysz się powoli, słodki wozie" (Swing low, sweet chariot), mówi o chwili, w której Bóg przyjdzie, by zabrać nas na swój wóz i zawieźć do domu. Dalej tekst kontynuuje: ,Jeżeli dotrzecie tam przede mną, powiedzcie wszystkim moim przyjaciołom, że wkrótce do nich dołączę" (If you get there before I do, tell all myfriends I'm coming too).</p>

<p>Czynię moimi słowa tej pieśni i mówię wam: "Jeżeli dotrzecie tam przede mną, powiedzcie moim przyjaciołom, że wkrótce tam przybędę". Jeśli, co jest bardzo prawdopodobne, dotrę tam przed wami, obiecuję, że powiem to samo waszym bliskim, czekającym na was w niebie.</p>

<p></p>
<p>
<b>[ <a href="#Top">Powrót</a> ]</b>
</p>


<h2><a name="A52">33 niedz. zwykła</a></h2>
<h4>XXXIII niedziela zwykła</h4>

<h5>Kto nie chce pracować, niech też nie je!</h5>

<h5>Czytania: M13,19-20a 2 Tes 3,7-12 Łk 21,5-19</h5>

<p>Dzisiejsza Ewangelia jest częścią mów o końcu świata, dominujących w niedzielach kończących rok liturgiczny. Zdaje się, że w Tesalonikach, jednej z pierwszych wspólnot chrześcijańskich, byli wierzący, którzy wyciągali z tych słów Chrystusa mylne wnioski: nie warto się trudzić, nie ma po co pracować i coś wytwarzać, gdyż wszystko wkrótce przeminie. Lepiej żyć z dnia na dzień, nie podejmując długoterminowych zobowiązań, utrzymując się z przygodnych źródeł.</p>

<p>Tym ludziom odpowiada święty Paweł w drugim czytaniu, któremu tym razem poświęcimy naszą uwagę:</p>

<p><I>Słyszymy bowiem, że niektórzy wśród was postępuję wbrew porządkowi: wcale nie pracuj, lecz zajmują się rzeczami niepotrzebnymi. Tym przeto nakazujemy i napominamy ich w Panu Jezusie Chrystusie, aby pracując ze spokojem, własny chleb jedli.</I></p>

<p>Na początku tego urywku Drugiego Listu do Tesaloniczan święty Paweł stawia siebie za przykład stwierdzając, że u nikogo nie jadł za darmo chleba, ale pracował w trudzie, we dnie i w nocy, aby dla nikogo nie być ciężarem. Przypomina też o zasadzie pozostawionej chrześcijanom z Tesalonik, gdy był pośród nich: </p>

<p><I>Kto nie chce pracować, niech też nie je.</I></p>

<p>Wiemy, że Paweł naprawdę pracował (zajmował się wyrobem namiotów), dzięki czemu sam zarabiał na potrzeby niektórych braci (zob. Dz 20,34). Było to coś nowego dla ówczesnych ludzi. Kultura, do której należeli, pogardzała pracą ręczną, uważała ją za poniżającą człowieka, powinni się nią zajmować niewolnicy i ludzie niewykształceni. Za Pawłem jednak stoi inna kultura, oparta na Biblii, podająca całkiem odmienne przykłady na ten temat. Już pierwsza strona Pisma świętego ukazuje Boga jako wzór pracownika: Bóg działał przez sześć dni i odpoczął siódmego, ustanawiając w ten sposób symbolicznie prawo pracy i odpoczynku. I to wszystko, nim w Piśmie świętym wspomni się o grzechu. Praca stanowi zatem część pierwotnej natury człowieka, nie wynika zaś z winy i kary.</p>

<p>Praca ręczna cieszy się zatem tą samą godnością co praca intelektualna i duchowa. Sam Jezus poświęcił dwadzieścia lat życia temu pierwszemu rodzajowi zajęć (zakładając, że zaczął pracować, gdy miał trzynaście lat) i tylko kilka drugiemu rodzajowi pracy, którą symbolicznie nazywa "dziełem, które Ojciec zlecił Mu do wykonania na świecie" (zob. J 4,43; 6,29; 17,4).</p>

<p>Ktoś tak streścił pytania stawiane dziś Kościołowi przez świeckich: "Jaki sens i jaką wartość ma praca nas, ludzi świeckich, u Boga? Prawdą jest, że my, świeccy, angażujemy się w wiele dobrych dzieł (organizacje charytatywne, apostolat, wolontariat), ale najwięcej czasu i sił musimy jednak poświęcać pracy. Skoro więc praca nie ma wartości dla nieba, to niewiele zgrouradzimy na wieczność. Wszyscy, których pytaliśmy, nie potrafili udzielić nam zadowalających odpowiedzi. Mówią tylko: &#171;Ofiarujcie wszystko Bogu!&#187;. Ale czy to wystarczy?".</p>

<p>Myślę, że podstawowej odpowiedzi na te wątpliwości udzielił Sobór Watykański II w dokumencie traktującym o pracy: "Przez swoją pracę człowiek zwyczajnie utrzymuje własne życie i swoich najbliższych. Łączy się ze swoimi braćmi i służy im, może praktykować szczerą miłość i współdziałać w doskonaleniu rzeczy stworzonych przez Boga. Co więcej, winniśmy nabrać przekonania, że przez pracę składaną Bogu w ofierze człowiek łączy się z dziełem zbawczym Jezusa Chrystusa, który pracując własnymi rękami w Nazarecie, nadał pracy znamienitą godność. Stąd rodzi się dla każdego z nas obowiązek wykonywania pracy rzetelnie oraz prawo każdego do pracy; do społeczeństwa natomiast należy, w miarę zachodzących okoliczności, pomagać ze swej strony obywatelom w znalezieniu sposobności do odpowiedniej pracy" (KDK 67).</p>

<p>Na te wątpliwości ludzi świeckich możemy zatem odpowiednieć: Nie, praca jest nie tylko równoznaczna z "dobrymi chęciami", które wprowadziło się w czyn albo, darem składanym Bogu rano. Sama w sobie ma wartość jako współudział w stwórczym i zbawczym dziele Boga i jako służba dla braci. Apokalipsa mówi o sprawiedliwych, że "idą wraz z nimi ich czyny" (14,13). A zatem także najpowszedniejszy czyn, jakim jest praca; podąży za nami i będzie dla nas źródłem chwały, jeśli wykonujemy go dobrze, i powodem do wstydu, gdy wypełnimy go źle.</p>

<p>Życie, w którym pracowało się uczciwie i sumiennie; jest dobrem cennym zarówno u Boga, jak i u ludzi. To właśnie jest źródłem godności każdego człowieka. Nie jest ważne, jaką pracę się wykonuje, ale jak się ją realizuje. To przywraca pewną równość; mimo wszelkich różnic (czasem niesprawiedliwych i skandalicznych) co do rodzaju pracy i wynagrodzenia. Osoba spełniająca za życia prace służebne może być bardziej warta od człowieka zajmującego za życia prestiżowe stanowiska.</p>

<p>Jak już wspomniałem, praca jest współudziałem w stwórczym dziele Boga i dziele zbawczym Chrystusa oraz źródłem osobistego i społecznego wzrostu. Ale jest ona też czymś całkowicie odmiennym, co dobrze znamy: trudem, karą, źródłem zatargów. Praca obciążona została negatywną konotacją kary w trakcie przejścia między drugim ("czyńcie sobie ziemię poddaną") a trzecim ("w pocie więc oblicza twego będziesz musiał zdobywać pożywienie") rozdziałem Księgi Rodzaju, czyli na skutek grzechu. Nie tylko, oczywiście, grzechu Adama, ale jego wszelkich form pochodzących ze wspólnego korzenia, jakim jest egoizm.</p>

<p>Dzisiaj z łatwością możemy wskazać dwa przejawy tej negatywnej rzeczywistości pracy. Pierwszym jest brak pracy, bezrobocie; wraz ze wszystkimi tragediami, jakie ta sytuacja niesie. Są to dramaty ekonomiczne związane z utrzymaniem rodziny, tragedie moralne i psychologiczne związane z frustracją i zależnością, które rodzą się w bezrobotnym. Osoba bez pracy czuje się niepotrzebna, czasem traci szacunek dla samego siebie i poważanie rodziny, która wielokrotnie przypisuje powstałą sytuację jego niezaradności i brakowi inicjatywy. Praca ma dzisiaj nowego i groźnego wroga: maszyny. Wymyślone, by odciążyć człowieka, stwarzają ogromny problem, którego rozwiązania nie widać.</p>

<p>Sprawiają, że praca ludzka staje się zbędna. Tam, gdzie docierają komputery i roboty, drastycznie spada liczba miejsc pracy.</p>

<p>Wobec tych i podobnych problemów, wierzący wraz z wszystkimi ludźmi dobrej woli muszą rozwijać wielkie poczucie odpowiedzialności i solidarności. Promować i wspierać reformy prowadzące do zmniejszenia plagi bezrobocia, popierać inicjatywy służące bezrobotnym; płacić uczciwie podatki, świadomi, że jest to najpowszechniejszą formą wspierania współobywateli, którzy nie mieli tyle szczęścia, co oni. W przypadku przedsiębiorcy powinno polegać to na tworzeniu nowych miejsc pracy.</p>

<p>Obok zła wynikającego z braku pracy, mamy do czynienia z innym złem, całkowicie odwrotnym: nadmiarem pracy. To przeciążenie pracą wynika, niestety, z potrzeby, z niewystarczającej pensji lub dużej liczby osób do utrzymania. Nie o to nam tu, oczywiście, chodzi. Mam na myśli pracę wyniesioną do poziomu bożka, pracę wypełniającą całe dnie, nie wykluczając sobót i niedziel. Pracę będącą obsesją, dlatego gdy wraca się do domu, nie mówi o niczym innym, jak tylko o niej. Pracę nie pozostawiającą miejsca na inne zainteresowania, czy to kulturalne, czy też duchowe:</p>

<p>Odnośnie do takiej postawy trzeba powiedzieć, parafrazując słowa Jezusa: praca jest dla człowieka; nie człowiek dla pracy! Ile małżeństw zostało wyjałowionych przez bożka pracoholizmu, który w ostatecznym rozrachunku jest zawsze bożkiem pieniądza. Dobrze robią dzieci, protestując i starając się wytłumaczyć tacie i mamie (którzy często popełniają błędy w tej dziedzinie przez źle pojętą miłość do dzieci), że istnieje też coś innego oprócz pieniędzy, czego one również potrzebują. Poza tym praca ponad to, co konieczne, na dwa etaty, przyjmowanie nowych obowiązków, konsultacje, wizyty (w przypadku lekarzy), oznacza odbieranie pracy innym, zwłaszcza młodym, sprzyja bezrobociu. Stajemy się złodziejami najdelikatniejszego i najbardziej newralgicznego towaru współczesnego świata - pracy.</p>

<p>Mówiąc o pracy, musimy pamiętać, że to właśnie na niej mamy budować swoją przyszłość, nie zaś na pogoni za mało prawdopodobnym łutem szczęścia na różnego rodzaju loteriach i zakładach. Może to być legalna forma gry, sposób podtrzymywania marzeń i emocji, dostępnych również dla tych, których nie stać, by grać na giełdzie, gdy odbywają się w racjonalnych granicach. Mogą jednak także odciągać od angażowania się w pracę i rujnować rodziny, jeśli rzucimy się bez żadnych hamulców w wir hazardu, który na koniec stanie się obsesją. Fortuny naprawdę wzbogacające ludzi cieleśnie i duchowo, to te zdobywane dzień po dniu w pocie czoła, własną inteligencją, nie zaś te, które spadają nam jak manna z nieba. Potrzeba podreperowania budżetu państwa nie usprawiedliwia tego, że państwo tak otwarcie promuje tego typu rzeczy, odgrywając bez wątpienia rolę złego wychowawcy w odniesieniu do obywateli.</p>

<p>Zakończmy myślą eucharystyczną. Chwilą największego wyniesienia pracy jest moment, w którym kapłan stojący przy ołtarzu ofiarowuje Bogu chleb i wino, nazywając je "owocami ziemi i pracy rąk ludzkich". Bogu jest powierzana wtedy cała ludzka praca. Nie tylko praca rolników, ale także niewidoczna praca gospodyń domowych przygotowujących codzienne posiłki, praca robotnika przy taśmie montażowej, urzędnika przy okienku, przy biurku, drogowca, kierowcy. Chrystus przyjmuje naszą pracę, łączy ją ze swoją zbawczą ofiarą i oddaje nam ją za chwilę w komunii, przemienionej w "chleb życia".</p>

<p>Zamknijmy nasze rozważanie piękną modlitwą zaczerpniętą z Liturgii godzin: "Boże, Ty rozdzielasz pracę i dajesz sprawiedliwą zapłatę, błogosław naszemu codziennemu trudowi i spraw, by służył Twemu dziełu odkupienia. Przez Chrystusa, Pana naszego".</p>

<p></p>
<p>
<b>[ <a href="#Top">Powrót</a> ]</b>
</p>


<h2><a name="A53">34 niedz. zwykła</a></h2>
<h4>XXXIV niedziela zwykła - Uroczystość Chrystusa, Króla wszechświata</h4>

<h5>Dziękujmy Ojcu z radością</h5>

<h5>Czytania: 2 Sm 5,1-3 Kol 1,12-20 Łk 23,35-43</h5>

<p>Dzisiejsza niedziela kończy rok liturgiczny. Jest to dobra okazja, żeby skierować nasze myśli ku Bogu Ojcu, od którego wszystko pochodzi i do którego wszystko powraca, tworząc w ten sposób idealny pomost między końcem starego roku liturgicznego a początkiem nowego.</p>

<p>Okazję stwarza nam święty Paweł intonujący w drugim czytaniu rodzaj dziękczynnego hymnu skierowanego do Ojca:</p>

<p><I>Z radoście dziękujcie Ojcu, który was uzdolnił do uczestnictwa w dziale świętych w światłości. On uwolnił nas spod władzy ciempości i przeniósł do królestwa swego umiłowanego Syna, w którym mamy odkupenie - odpuszczenie grzechów.</I></p>

<p>Żyjemy w społeczeństwie, które charakteryzuje brak ojca. W Niemczech ukazała się seria artykułów zatytułowana Społeczeństwo bez ojców (Die Vaterlose Gesellschaft). Artykuły te są nieco polemiczne, ale zawierają też informacje bezsprzecznie prawdziwe. Cytowane statystyki są jasne. 74,6% dzieci małżeństw rozwiedzionych powierzane jest matkom, 17,1% obu rodzicom, a tylko 8,3% dzieci oddawanych jest ojcu. Zatem ogromna liczba dzieci dorasta bez ojca. Oblicza się, że tylko we Francji jest ich około dwa i pół miliona.</p>

<p>Wskaźnikiem pozbawienia ojca autorytetu jest również prawo odbierające mu głos przy podejmowaniu decyzji dotyczącej przerwania ciąży. Oznacza to, że mężczyzna, nawet żonaty, może zostać pozbawiony na zawszę jednego z najbardziej podstawowych praw ludzkich: prawa do zostania ojcem.</p>

<p>Jest to reakcja na społeczeństwo patriarchalne, w którym ojciec dzierżył pełną władzę nad żoną i dziećmi (z czego powinien się usprawiedliwić), ale jest to reakcja wiodąca z pewnością do przeciwnych nadużyć, nie mniej zgubnych od pierwszych. To prawda, że do kalendarza został wprowadzony Dzień Ojca, ale bardziej z powodów komercyjnych niż idealistycznych.</p>

<p>Ale nie chcę robić tu wykładów z socjologii. Pragnę przede wszystkim podkreślić w tym miejscu, że ta sytuacja znajduje swoje odbicie również w sferze religijnej. Także tutaj grozi nam religia bez Ojca. Ludzka niechęć do Boga Ojca wypływa z różnych przyczyn (obraz Ojca - nieubłaganej sprawiedliwości obecny w kaznodziejstwie, podejrzenia rzucane przez psychoanalizę na postać ojca, doświadczenie ziemskiego ojca, despotycznego lub stosującego przemoc). Jednak głównym powodem jest z pewnością cierpienie niewinnych. Człowiek cierpi, mówi się, a Pan Bóg sobie stoi i patrzy. Na nic zdaje się przypominanie, że także Jezus cierpiał, gdyż od razu ktoś wpada w słowo: "Ale to właśnie On jest głównym dowodem. Czemu Bóg pozwolił, by Jego niewinny Syn przecierpiał krzyż?".</p>

<p>Ten właśnie problem trzeba wyjaśnić, zakwestionować tę tezę, i dzisiaj, dzięki Bogu, coraz częściej jest ona negowana. To nieprawda, że Bóg nie cierpi, jedynie przygląda się z daleka. Również Bóg cierpi! Jest to prawda, której nie odkryliśmy dzisiaj, lecz zawiera ją Pismo święte. Tylko kultura minionych wieków (zdominowana ideą Boga "motoru nieporuszonego", Bytu nieczułego i niedostępnego dla ludzkich namiętności) nie pozwalała nam uświadomić sobie tego. Potrzeba było straszliwych dramatów współczesności, których kulminacją był Oświęcim, by otworzyć nam oczy. Ale tak zawsze dzieje się ze słowem Bożym. Ono wciąż świeci nowym światłem, w zależności od zadawanych mu przez życie pytań. "Wzrasta z tymi, którzy je czytają"; mawiał święty Grzegorz Wielki.</p>

<p>Papież Jan Paweł II uczynił po części swoją tę wizję wielkich teologów naszych czasów pisząc, że "w człowieczeństwie Chrystusa Odkupiciela objawione zostaje światu i dokonuje się cierpienie Boga" (zob. Dominum et vivificantem 39). "Bóg przeżywa cierpienie miłości", mawiał starożytny Ojciec Kościoła Orygenes.</p>

<p>W całym Piśmie świętym rozbrzmiewa wielka skarga Boga:</p>

<p>"Wykarmiłem i wychowałem synów, lecz oni wystąpili przeciw Mnie" (Iz 1,2). "Niechętnie przecież poniża i uciska synów ludzkich" (Lm 3,33). O człowieku, który trwa w złu i niszczy się własnymi rękami, Bóg mówi przez proroka: "Moje serce na to się wzdryga i rozpalają się moje wnętrznościm (Oz 11,9). Ojcowie ziemscy powinni być najlepiej przygotowani do zrozumienia tego wykładu o cierpieniu Boga. Niech pomyślą o swoim cierpieniu, gdy bezsilni patrzą na cierpienie dziecka niszczącego się narkotykami lub buntem. Ich cierpienie jest bladym odblaskiem cierpienia Boga.</p>

<p>U Boga, który jest przede wszystkim miłością, współczucie i cierpienie są bardziej zrozumiałe niż postawa odwrotna, czyli obojętność. Ona odnosi się tylko do Boga pojmowanego jako chłodna sprawiedliwość, jako prawo kosmiczne lub po prostu bezosobowa rzeczywistość. Maksyma, że "nie ma miłości bez cierpienia", odnosi się również do Boga. Jego cierpienie jest odmienne od naszego, jest wolne, jest znakiem miłości, nie zaś niedoskonałości. Jest "cierpieniem nieczułości".</p>

<p>To wszystko odnosi się przede wszystkim do umiłowanego Syna Jezusa. Ewangelia z dzisiejszej uroczystości ukazuje nam Jezusa umierającego na krzyżu pomiędzy dwoma łotrami: Człowiek od razu zadaje pytanie: "Gdzie był wtedy Ojciec? Czemu Go opuścił?". Odpowiedź jest następująca: był z Nim na krzyżu. "Zostawicie Mnie samego, ale Ja nie jestem sam, bo Ojciec jest ze Mną" (j 16,32).</p>

<p>Kiedy Paweł stwierdza, że Bóg Ojciec "nawet własnego Syna nie oszczędził" (Rz 8,32), to sens tej wypowiedzi jest całkiem inny, niż się zwykle myśli. Oznacza ona: nie zachował Go dla siebie, nie trzymał Go zazdrośnie dla siebie jak skarb, ale dał Go nam wszystkim. Ojciec nie domagał się ofiary Syna, ale danie nam Syna byto Jego ogromną ofiarą.</p>

<p>Pobożność ludowa jeszcze przed teologami zrozumiała tę tajemnicę i wyraziła ją w niektórych wspaniałych obrazach. Typowe przedstawianie Trójcy na Zachodzie jest następujące: w tle mamy Ojca, który rozłożonymi ramionami podtrzymuje krzyż Chrystusa. Pomiędzy nimi unosi się gołębica, symbol Ducha Świętego. Nie da się zliczyć tego typu obrazów znajdujących się w muzeach i kościołach Europy, począwszy od średniowiecza.</p>

<p>Jednym z najsławniejszych jest fresk Masaccio w kościele Santa Maria Novella we Florencji.</p>

<p>Uwierzmy, że gdy cierpimy, Bóg Ojciec postępuje z nami dokładnie tak, jak postąpił ze swoim Synem na tych obrazach: obejmuje nas i przyciska do serca z tą samą nieskończoną czułością i współczuciem. Możemy myślą umieścić nas samych albo też bliską nam cierpiącą osobę w miejscu Jezusa pomiędzy ramionami Ojca, pewni, że się nie zawiedziemy.</p>

<p>Powróćmy jednak do interesującej nas sprawy. Czemu służy to rozważanie o cierpieniu Boga? Czyżby także Bóg był bezsilny wobec zła? Nie popadnijmy w drugą skrajność, również zafałszowującą biblijny obraz Ojca, czyniąc z niego Ojca wprawdzie dobrego, lecz bezsilnego. On pozostaje Wszechmocny, Panem wszystkiego. Całe Jego cierpienie jest znakiem miłości, nie zaś słabości. Jedyną charakterystyką Boga Jezusa Chrystusa jest to, że pozostając Bogiem Najwyższym, który może wszystko, jest zarazem naszym Ojcem, a nawet naszym Tatą. "Wierzę w jednego Boga, Ojca wszechmogącego", głosi jeden z artykułów naszej wiary. Ojciec, ale wszechmocny, wszechmocny, a Ojciec! Ojciec słaby, który byłby tylko dobry, ale nie byłby silny, wolny, z autorytetem, nie byłby prawdziwym ojcem i dziecko nigdy by mu w pełni nie zaufało.</p>

<p>Wszechmoc i cierpienie nie wykluczają się w Bogu, tak jak u nas. Bóg, mówi jedna z modlitw liturgii, "objawia swoją wszechmoc okazując przede wszystkim miłosierdzie i przebaczenie". W swojej nieskończonej mądrości Bóg postanowił pokonać zło, nie gromiąc go swą wszechmocą i przepędzając z granic swego królestwa, ale ponosząc je, biorąc je na siebie i pokonując od wewnątrz. Jako pierwszy dał nam przykład, jak mamy "zło dobrem zwyciężać" (zob. Rz 12,21). Jest to chyba najlepsza odpowiedź na odwieczne pytanie: "Dlaczego na świecie jest tyle zła?".</p>

<p>Musimy jednak pamiętać, że współczucie Ojca dla Syna i dla nas nie kończy się na krzyżu, ale na zmartwychwstaniu. Cierpienie świata na zawsze pozostanie zgorszeniem nie do przezwyciężenia, jeśli nie potraktuje się na poważnie tego, co głosi święty Paweł:</p>

<p><I>Sądzę, że cierpień teraźniejszych nie można stawiać na równi z chwałą, która ma się w nas objawić (Rz 8,78).</I></p>

<p>Możemy zatem zaufać Ojcu! Potrzebujemy tej pewności. Ojcowska miłość Boga jest "jedyną pewną rzeczą w życiu, prawdziwym punktem Archimedesa", stwierdził Kierkegaard, który sam doświadczył tego w życiu. Jeśli da się dziecku pewność, że ojciec je kocha, sprawi się, iż stanie się ono pewne siebie, gotowe stawić czoła życiu. Dziecko idące na spacer trzymane przez tatę za rękę lub mogące biegać wokół ojca pośród radosnych okrzyków bądź trzymane przez niego na rękach, jest istotą najszczęśliwszą i najwolniejszą na świecie. Wiara pragnie przywrócić nam nieco tej pewności odnośnie do Boga Ojca.</p>

<p></p>
<p>
<b>[ <a href="#Top">Powrót</a> ]</b>
</p>

<table border="0" width="100%" cellspacing="0" cellpadding="5" bgcolor="#EAEAD5" height="55">
  <tr>
    <td width="100%" valign="bottom" align="left">
      <div class="toc">Raniero Cantalamessa, Przechodzi Jezus z Nazaretu. Niedzielne kazania telewizyjne. Przekład Grzegorz Niedźwiedź OFM. Wrocław: (Wydawnictwo Św. Antoniego), 2000. -- Rok C.&nbsp;</div></td>
  </tr>
</table>
</body>
</html>
